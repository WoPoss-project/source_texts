<text>
    <div>[<p align="center" style="text-align:center"></p>, <p align="center" style="text-align:center"><b>LIBER NUMERI</b></p>, <p align="center" style="text-align:center"><b></b></p>, <p><b>1</b><br/>
 Locutusque est Dominus ad Moysen in deserto Sinai in ta bernaculo
conventus, prima die mensis secundi, anno altero egressionis eorum ex Aegypto,
dicens:<br/>
2 “ Tollite summam universae congregationis filiorum Israel
per cognationes et domos suas et nomina singulorum, quidquid sexus est
masculini<br/>
3 a vicesimo anno et supra omnium ex Israel, qui possunt ad
bella procedere, et numerabitis eos per turmas suas, tu et Aaron.<br/>
4 Eritque vobiscum vir per tribum, princeps domus patrum
suorum,<br/>
5 quorum ista sunt nomina: de Ruben Elisur filius Sedeur;<br/>
6 de Simeon Salamiel filius Surisaddai;<br/>
7 de Iuda Naasson filius Aminadab;<br/>
8 de Issachar Nathanael filius Suar;<br/>
9 de Zabulon Eliab filius Helon.<br/>
10 Filiorum autem Ioseph: de Ephraim Elisama filius Ammiud; de
Manasse Gamaliel filius Phadassur.<br/>
11 De Beniamin Abidan filius Gedeonis;<br/>
12 de Dan Ahiezer filius Ammisaddai;<br/>
13 de Aser Phegiel filius Ochran;<br/>
14 de Gad Eliasaph filius Deuel;<br/>
15 de Nephthali Ahira filius Enan ”.<br/>
16 Hi viri nobilissimi congregationis principes tribuum patrum
suorum et capita milium Israel.<br/>
17 Quos tulerunt Moyses et Aaron nominatim designatos<br/>
18 et omnem congregationem congregaverunt primo die mensis
secundi recensentes eos per cognationes et domos patrum eorum, per nomina
singulorum a vicesimo anno et supra per capita,<br/>
19 sicut praeceperat Dominus Moysi. Numeratique sunt in
deserto Sinai.<br/>
20 De Ruben primogenito Israelis generationes per familias ac
domos patrum suorum, per nomina capitum singulorum omne quod sexus est
masculini a vicesimo anno et supra procedentium ad bellum.<br/>
21 Recensiti tribus Ruben quadraginta sex milia quingenti.<br/>
22 De filiis Simeon generationes per familias ac domos
cognationum suarum recensiti sunt per nomina et capita singulorum omne quod
sexus est masculini a vicesimo anno et supra procedentium ad bellum.<br/>
23 Recensiti tribus Simeon quinquaginta novem milia trecenti.<br/>
24 De filiis Gad generationes per familias ac domos
cognationum suarum recensiti sunt per nomina singulorum a viginti annis et
supra omnes, qui ad bella procederent,<br/>
25 quadraginta quinque milia sescenti quinquaginta.<br/>
26 De filiis Iudae generationes per familias ac domos
cognationum suarum per nomina singulorum a vicesimo anno et supra omnes, qui
poterant ad bella procedere,<br/>
27 recensiti sunt septuaginta quattuor milia sescenti.<br/>
28 De filiis Issachar generationes per familias ac domos
cognationum suarum per nomina singulorum a vicesimo anno et supra omnes, qui ad
bella procederent,<br/>
29 recensiti sunt quinquaginta quattuor milia quadringenti.<br/>
30 De filiis Zabulon generationes per familias ac domos
cognationum suarum recensiti sunt per nomina singulorum a vicesimo anno et
supra omnes, qui poterant ad bella procedere,<br/>
31 quinquaginta septem milia quadringenti.<br/>
32 De filiis Ioseph filiorum Ephraim generationes per familias
ac domos cognationum suarum recensiti sunt per nomina singulorum a vicesimo
anno et supra omnes, qui poterant ad bella procedere,<br/>
33 quadraginta milia quingenti.<br/>
34 Porro filiorum Manasse generationes per familias ac domos
cognationum suarum recensiti sunt per nomina singulorum a viginti annis et
supra omnes, qui poterant ad bella procedere,<br/>
35 triginta duo milia ducenti.<br/>
36 De filiis Beniamin generationes per familias ac domos
cognationum suarum recensiti sunt nominibus singulorum a vicesimo anno et supra
omnes, qui poterant ad bella procedere,<br/>
37 triginta quinque milia quadringenti.<br/>
38 De filiis Dan generationes per familias ac domos
cognationum suarum recensiti sunt nominibus singulorum a vicesimo anno et supra
omnes, qui poterant ad bella procedere,<br/>
39 sexaginta duo milia septingenti.<br/>
40 De filiis Aser generationes per familias ac domos
cognationum suarum recensiti sunt per nomina singulorum a vicesimo anno et supra
omnes, qui poterant ad bella procedere,<br/>
41 quadraginta milia et mille quingenti.<br/>
42 De filiis Nephthali generationes per familias ac domos
cognationum suarum recensiti sunt nominibus singulorum a vicesimo anno et supra
omnes, qui poterant ad bella procedere,<br/>
43 quinquaginta tria milia quadringenti.<br/>
44 Hi sunt quos numeraverunt Moyses et Aaron et duodecim
principes Israel, singuli per domos patrum suorum.<br/>
45 Fueruntque omnis numerus filiorum Israel per domos patrum
suorum a vicesimo anno et supra, qui poterant ad bella procedere, 46 sescenta
tria milia virorum quingenti quinquaginta.<br/>
47 Levitae autem in tribu patrum suorum non sunt numerati cum
eis.<br/>
48 Locutusque est Dominus ad Moysen dicens:<br/>
49 “ Tribum Levi noli numerare neque pones summam eorum cum
filiis Israel,<br/>
50 sed constitue eos super habitaculum testimonii et cuncta
vasa eius et quidquid ad caeremonias pertinet. Ipsi portabunt habitaculum et
omnia utensilia eius et erunt in ministerio ac per gyrum habitaculi metabuntur.<br/>
51 Cum proficiscendum fuerit, deponent Levitae habitaculum;
cum castrametandum, erigent; quisquis externorum accesserit, occidetur.<br/>
52 Metabuntur autem castra filii Israel, unusquisque per
turmas et cuneos atque exercitum suum.<br/>
53 Porro Levitae per gyrum habitaculi testimonii figent
tentoria, ne fiat indignatio super congregationem filiorum Israel, et
excubabunt in custodiis habitaculi testimonii ”.<br/>
54 Fecerunt ergo filii Israel iuxta omnia, quae praeceperat
Dominus Moysi.<b></b></p>, <p><b>
</b></p>][<p></p>, <p><b>2</b><br/>
1 Locutusque est Dominus ad Moysen et Aaron dicens:<br/>
2 “ Singuli per turmas, signa atque vexilla et domos patrum
suorum castrametabuntur filii Israel per gyrum tabernaculi conventus.<br/>
3 Ad orientem Iudas figet tentoria per turmas exercitus sui,
fuitque princeps filiorum eius Naasson filius Aminadab;<br/>
4 et eius summa pugnantium septuaginta quattuor milia
sescenti.<br/>
5 Iuxta eum castrametabuntur de tribu Issachar, quorum
princeps fuit Nathanael filius Suar;<br/>
6 et omnis numerus pugnatorum eius quinquaginta quattuor milia
quadringenti.<br/>
7 In tribu Zabulon princeps fuit Eliab filius Helon;<br/>
8 et numerus exercitus pugnatorum eius quinquaginta septem
milia quadringenti.<br/>
9 Universi, qui in castris Iudae annumerati sunt, fuerunt
centum octoginta sex milia quadringenti, et per turmas suas primi egredientur.<br/>
10 Vexillum castrorum Ruben ad meridianam plagam erit,
secundum exercitus eorum; princeps Elisur filius Sedeur;<br/>
11 et cunctus exercitus pugnatorum eius, qui numerati sunt,
quadraginta sex milia quingenti.<br/>
12 Iuxta eum castrametabuntur de tribu Simeon, quorum princeps
fuit Salamiel filius Surisaddai;<br/>
13 et cunctus exercitus pugnatorum eius, qui numerati sunt,
quinquaginta novem milia trecenti.<br/>
14 In tribu Gad princeps fuit Eliasaph filius Deuel;<br/>
15 et cunctus exercitus pugnatorum eius, qui numerati sunt,
quadraginta quinque milia sescenti quinquaginta.<br/>
16 Omnes, qui recensiti sunt in castris Ruben, centum
quinquaginta milia et mille quadringenti quinquaginta, per turmas suas in
secundo loco proficiscentur.<br/>
17 Levabitur deinde tabernaculum conventus, castra Levitarum in
medio castrorum, quomodo erigetur ita et deponetur; singuli per loca et vexilla
sua proficiscentur.<br/>
18 Ad occidentalem plagam erit vexillum castrorum filiorum
Ephraim per turmas suas, quorum princeps fuit Elisama filius Ammiud;<br/>
19 cunctus exercitus pugnatorum eius, qui numerati sunt,
quadraginta milia quingenti.<br/>
20 Et cum eis tribus filiorum Manasse, quorum princeps fuit
Gamaliel filius Phadassur;<br/>
21 cunctusque exercitus pugnatorum eius, qui numerati sunt,
triginta duo milia ducenti.<br/>
22 In tribu filiorum Beniamin princeps fuit Abidan filius
Gedeonis;<br/>
23 et cunctus exercitus pugnatorum eius, qui recensiti sunt,
triginta quinque milia quadringenti.<br/>
24 Omnes, qui numerati sunt in castris Ephraim, centum octo
milia centum, per turmas suas tertii proficiscentur.<br/>
25 Ad aquilonis partem stabit vexillum castrorum filiorum Dan
secundum exercitus suos, quorum princeps fuit Ahiezer filius Ammisaddai;<br/>
26 cunctus exercitus pugnatorum eius, qui numerati sunt,
sexaginta duo milia septingenti.<br/>
27 Iuxta eum figet tentoria tribus Aser, quorum princeps fuit
Phegiel filius Ochran;<br/>
28 cunctus exercitus pugnatorum eius, qui numerati sunt,
quadraginta milia et mille quingenti.<br/>
29 De tribu filiorum Nephthali princeps fuit Ahira filius
Enan;<br/>
30 cunctus exercitus pugnatorum eius quinquaginta tria milia
quadringenti.<br/>
31 Omnes, qui numerati sunt in castris Dan, fuerunt centum
quinquaginta septem milia sescenti, et novissimi proficiscentur secundum
vexilla sua ”.<br/>
32 Hic numerus filiorum Israel, per domos patrum suorum omnes
recensiti secundum exercitus suos, sescenta tria milia quingenti quinquaginta.<br/>
33 Levitae autem non sunt numerati inter filios Israel; sic
enim praeceperat Dominus Moysi.<br/>
34 Feceruntque filii Israel iuxta omnia, quae mandaverat
Dominus: castrametati sunt per vexilla sua et profecti per tribus ad domos
patrum suorum.<b></b></p>, <p><b>
</b></p>][<p></p>, <p><b>3</b><br/>
1 Hae sunt generationes Aaron et Moysi in die, qua locutus est
Dominus ad Moysen in monte Sinai.<br/>
2 Et haec nomina filiorum Aaron: primogenitus eius Nadab,
deinde Abiu et Eleazar et Ithamar.<br/>
3 Haec nomina filiorum
Aaron sacerdotum, qui uncti sunt et quorum repletae manus, ut sacerdotio
fungerentur.<br/>
4 Mortui sunt enim Nadab et Abiu, cum offerrent ignem alienum
in conspectu Domini in deserto Sinai, absque liberis; functique sunt sacerdotio
Eleazar et Ithamar coram Aaron patre suo.<br/>
5 Locutusque est Dominus ad Moysen dicens:<br/>
6 “ Applica tribum Levi et fac stare in conspectu Aaron
sacerdotis, ut ministrent ei<br/>
7 et observent, quidquid ad eum pertinet et ad totam
congregationem coram tabernaculo conventus, servientes in ministerio
habitaculi,<br/>
8 et custodiant vasa tabernaculi conventus explentes officia
filiorum Israel, servientes in ministerio habitaculi.<br/>
9 Dabisque dono Levitas Aaron et filiis eius, quibus traditi
sunt a filiis Israel; 10 Aaron autem et filios eius constitues super cultum
sacerdotii. Externus, qui ad ministrandum accesserit, morietur ”.<br/>
11 Locutusque est Dominus ad Moysen dicens:<br/>
12 “ Ecce ego tuli Levitas a filiis Israel pro omni
primogenito, qui aperit vulvam in filiis Israel; eruntque Levitae mei.<br/>
13 Meum est enim omne primogenitum: ex quo percussi omnes
primogenitos in terra Aegypti, sanctificavi mihi, quidquid primum nascitur in
Israel ab homine usque ad pecus; mei sunt. Ego Dominus ”.<br/>
14 Locutusque est Dominus ad Moysen in deserto Sinai dicens:<br/>
15 “ Numera filios Levi per domos patrum suorum et familias
omnem masculum ab uno mense et supra ”.<br/>
16 Numeravit eos Moyses, ut praeceperat Dominus,<br/>
17 et inventi sunt filii Levi per nomina sua Gerson et Caath
et Merari.<br/>
18 Haec sunt nomina filiorum Gerson secundum familias suas:
Lobni et Semei;<br/>
19 filii Caath secundum familias suas: Amram et Isaar, Hebron
et Oziel;<br/>
20 filii Merari secundum familias suas: Moholi et Musi. Hae
sunt familiae Levi per domos patrum suorum.<br/>
21 De Gerson fuere familiae duae Lobnitica et Semeitica,<br/>
22 quarum numeratus est omnis populus sexus masculini ab uno
mense et supra septem milia quingenti.<br/>
23 Hi post habitaculum metabantur ad occidentem<br/>
24 sub principe Eliasaph filio Lael;<br/>
25 et habebant excubias in tabernaculo conventus, ipsum
habitaculum et tabernaculum, operimentum eius, velum, quod trahitur ante fores
tabernaculi conventus,<br/>
26 et cortinas atrii, velum quoque, quod appenditur in
introitu atrii, quod est circa habitaculum et circa altare, et funes ad omne
opus eius.<br/>
27 Caath habet familias: Amramitas et Isaaritas et Hebronitas
et Ozielitas; hae sunt familiae Caathitarum.<br/>
28 Omnes generis masculini ab uno mense et supra octo milia
sescenti habebant excubias sanctuarii.<br/>
29 Familiae filiorum Caath castrametabantur ad latus
habitaculi ad meridianam plagam,<br/>
30 princepsque eorum erat Elisaphan filius Oziel.<br/>
31 Et custodiebant arcam mensamque et candelabrum, altaria et
vasa sanctuarii, in quibus ministratur, et velum cunctamque huiuscemodi
supellectilem.<br/>
32 Princeps autem principum Levitarum Eleazar filius Aaron
sacerdotis erat super excubitores custodiae sanctuarii.<br/>
33 At vero de Merari erant familiae Moholitae et Musitae.<br/>
34 Omnes generis masculini ab uno mense et supra sex milia
ducenti;<br/>
35 princeps familiarum Merari Suriel filius Abihail. In plaga
septentrionali ad latus habitaculi castrametabantur;<br/>
36 erant sub custodia eorum tabulae habitaculi et vectes et
columnae ac bases earum et cuncta vasa eius et omnia, quae ad cultum
huiuscemodi pertinent,<br/>
37 columnaeque atrii per circuitum cum basibus suis et paxilli
cum funibus.<br/>
38 Castrametabantur ante habitaculum, ad orientalem plagam
ante tabernaculum conventus ad orientem, Moyses et Aaron cum filiis suis
habentes custodiam sanctuarii in medio filiorum Israel. Quisquis alienus accesserit,
morietur.<br/>
39 Omnes Levitae, quos
numeravit Moyses iuxta praeceptum Domini per familias suas in genere masculino
a mense uno et supra, fuerunt viginti duo milia.<br/>
40 Et ait Dominus ad Moysen: “ Numera omnes primogenitos sexus
masculini de filiis Israel ab uno mense et supra et habebis summam eorum;<br/>
41 tollesque Levitas mihi pro omni primogenito filiorum Israel
­ ego sum Dominus ­ et pecora eorum pro universis primogenitis pecorum filiorum
Israel ”.<br/>
42 Recensuit Moyses, sicut praeceperat Dominus, omnes
primogenitos filiorum Israel,<br/>
43 et fuerunt omnes masculi per nomina sua a mense uno et
supra viginti duo milia ducenti septuaginta tres.<br/>
44 Locutusque est Dominus ad Moysen dicens:<br/>
45 “ Tolle Levitas pro omnibus primogenitis filiorum Israel et
pecora Levitarum pro pecoribus corum; eruntque Levitae mei. Ego sum Dominus.<br/>
46 In pretio autem ducentorum septuaginta trium, qui excedunt
numerum Levitarum de primogenitis filiorum Israel,<br/>
47 accipies quinque siclos per singula capita, ad mensuram
sanctuarii. Siclus habet viginti obolos.<br/>
48 Dabisque pecuniam Aaron et filiis eius pretium eorum, qui
supra sunt ”.<br/>
49 Tulit igitur Moyses pecuniam eorum, qui excesserant numerum
eorum, qui redempti erant a Levitis;<br/>
50 a primogenitis filiorum Israel tulit pecuniam mille
trecentorum sexaginta quinque siclorum iuxta pondus sanctuarii.<br/>
51 Et dedit eam Aaron et filiis eius iuxta verbum, quod praeceperat
sibi Dominus.<b></b></p>, <p><b>
</b></p>][<p></p>, <p><b>4</b><br/>
1 Locutusque est Dominus ad Moysen et Aaron dicens:<br/>
2 “ Tolle summam filiorum Caath de medio Levitarum per
familias et domos suas<br/>
3 a tricesimo anno et supra usque ad quinquagesimum annum
omnium, qui ingrediuntur, ut stent et ministrent in tabernaculo conventus.<br/>
4
Hic est cultus filiorum Caath in tabernaculo conventus: sanctum sanctorum.<br/>
5 Ingredientur Aaron et filii eius, quando movenda sunt
castra, et deponent velum, quod pendet ante fores, involventque eo arcam
testimonii;<br/>
6 et operient rursum velamine pellium delphini extendentque
desuper pallium totum hyacinthinum et inducent vectes.<br/>
7 Mensam quoque propositionis involvent hyacinthino pallio et
ponent cum ea acetabula et phialas, cyathos et crateras ad liba fundenda; panes
semper in ea erunt.<br/>
8 Extendentque desuper pallium coccineum, quod rursum operient
velamento pellium delphini et inducent vectes.<br/>
9 Sument et pallium hyacinthinum, quo operient candelabrum cum
lucernis et forcipibus suis et emunctoriis et cunctis vasis olei, quae ad
concinnandas lucernas necessaria sunt;<br/>
10 et super omnia ponent operimentum pellium delphini et
ponent super feretrum.<br/>
11 Nec non et altare aureum involvent hyacinthino vestimento
et extendent desuper operimentum pellium delphini et inducent vectes.<br/>
12 Omnia vasa, quibus
ministratur in sanctuario, involvent hyacinthino pallio; et extendent desuper
operimentum pellium delphini ponentque super feretrum.<br/>
13 Sed et altare mundabunt cinere et involvent illud purpureo
vestimento;<br/>
14 ponentque super illud omnia vasa, quibus in ministerio eius
utuntur, id est ignium receptacula, fuscinulas ac vatilla et pateras. Cuncta
vasa altaris operient simul velamine pellium delphini et inducent vectes.<br/>
15 Cumque involverint Aaron et filii eius sanctuarium et omnia
vasa eius in commotione castrorum, tunc intrabunt filii Caath, ut portent
involuta, et non tangent sanctuarium, ne moriantur. Ista sunt onera filiorum
Caath in tabernaculo conventus.<br/>
16 Ad curam Eleazari filii Aaron sacerdotis pertinet oleum ad
concinnandas lucernas et gratissimum incensum et oblatio, quae semper offertur,
et oleum unctionis et quidquid ad cultum habitaculi pertinet omniumque vasorum,
quae in sanctuario sunt ”.<br/>
17 Locutusque est Dominus ad Moysen et Aaron dicens:<br/>
18 “ Nolite perdere populum Caath de medio Levitarum,<br/>
19 sed hoc facite eis, ut vivant et non moriantur, quando
appropinquant ad sancta sanctorum: Aaron et filii eius intrabunt ipsique
disponent opera singulorum et divident quid portare quis debeat.<br/>
20 Non intrabunt ad videndum, nec puncto quidem, sanctuarium;
alioquin morientur ”.<br/>
21 Locutusque est Dominus ad Moysen dicens:<br/>
22 “ Tolle summam etiam filiorum Gerson per domos ac familias
et cognationes suas;<br/>
23 a triginta annis et supra usque ad annos quinquaginta
numera omnes, qui ingrediuntur et ministrant in tabernaculo conventus.<br/>
24 Hoc est officium familiarum Gersonitarum,<br/>
25 ut portent cortinas habitaculi, tabernaculum conventus,
operimentum eius et super illud velamen delphini velumque, quod pendet in
introitu tabernaculi conventus,<br/>
26 cortinas atrii et velum in introitu atrii, quod est circa
habitaculum et altare, funiculos et vasa ministerii, omnia, quae facta sunt, ut
eis laborent.<br/>
27
Iubente Aaron et filiis eius, portabunt filii Gerson, et scient singuli cui
debeant oneri mancipari.<br/>
28 Hic est cultus familiarum Gersonitarum in tabernaculo
conventus; eruntque sub manu Ithamar filii Aaron sacerdotis.<br/>
29 Filios quoque Merari per familias et domos patrum suorum
recensebis<br/>
30 a triginta annis et supra usque ad annos quinquaginta,
omnes, qui ingrediuntur ad officium ministerii sui et cultum tabernaculi
conventus.<br/>
31 Haec sunt onera eorum: portabunt tabulas habitaculi et
vectes eius, columnas ac bases earum,<br/>
32 columnas quoque atrii per circuitum cum basibus et paxillis
et funibus suis; omnia vasa et supellectilem ad numerum accipient sicque
portabunt.<br/>
33 Hoc est officium familiarum Meraritarum et ministerium in
tabernaculo conventus; eruntque sub manu Ithamar filii Aaron sacerdotis ”.<br/>
34 Recensuerunt igitur Moyses et Aaron et principes synagogae
filios Caath per cognationes et domos patrum suorum<br/>
35 a triginta annis et supra usque ad annum quinquagesimum,
omnes, qui ingrediuntur ad ministerium tabernaculi conventus;<br/>
36 et inventi sunt duo milia septingenti quinquaginta.<br/>
37 Hic est numerus familiarum Caath, qui ministrant in
tabernaculo conventus: hos numeravit Moyses et Aaron iuxta sermonem Domini per
manum Moysi.<br/>
38 Numerati sunt et filii Gerson per cognationes et domos
patrum suorum<br/>
39 a triginta annis et supra usque ad quinquagesimum annum,
omnes, qui ingrediuntur, ut ministrent in tabernaculo conventus;<br/>
40 et inventi sunt secundum familias et domus patrum suorum
duo milia sescenti triginta.<br/>
41 Hic est numerus Gersonitarum, omnes, qui ministrant in
tabernaculo conventus, quos numeraverunt Moy ses et Aaron iuxta verbum Domini.<br/>
42 Numeratae sunt et familiae filiorum Merari per cognationes
et domos patrum suorum<br/>
43 a triginta annis et supra usque ad annum quinquagesimum,
omnes, qui ingrediuntur ad explendos ritus tabernaculi conventus;<br/>
44 et inventi sunt tria milia ducenti.<br/>
45 Hic est numerus familiarum filiorum Merari, quos
recensuerunt Moyses et Aaron iuxta imperium Domini per manum Moysi.<br/>
46 Omnes, qui recensiti sunt de Levitis et quos recenseri
fecit ad nomen Moyses et Aaron et principes Israel per cognationes et domos
patrum suorum<br/>
47 a triginta annis et supra usque ad annum quinquagesimum
ingredientes ad ministerium tabernaculi et onera portanda in tabernaculo
conventus,<br/>
48 fuerunt simul octo milia quingenti octoginta. 49 Iuxta
verbum Domini per manum Moysi recensuit eos unumquemque iuxta officium et onera
sua, sicut praeceperat ei Dominus.<b></b></p>, <p><b>
</b></p>][<p></p>, <p><b>5</b><br/>
1 Locutusque est Dominus ad Moysen dicens:<br/>
2 “ Praecipe filiis Israel, ut eiciant de castris omnem leprosum et qui
semine fluit pollutusque est super mortuo.<br/>
3 Tam masculum quam feminam eicite de castris, ne contaminent
ea, cum habitaverim cum eis ”.<br/>
4 Feceruntque ita filii Israel et eiecerunt eos extra castra,
sicut locutus erat Dominus Moysi.<br/>
5 Locutusque est Dominus ad Moysen dicens:<br/>
6 “ Loquere ad filios Israel: Vir sive
mulier, cum fecerint ex omnibus peccatis, quae solent hominibus accidere, et
fraude transgressi fuerint mandatum Domini, ille homo reus erit;<br/>
7 et confitebuntur peccatum suum et reddent ipsum caput
quintamque partem desuper ei, in quem peccaverint.<br/>
8 Sin autem non fuerit qui recipiat, dabunt Domino, et erit
sacerdotis, praeter arietem, qui offertur pro expiatione, ut sit placabilis
hostia.<br/>
9 Omnis quoque praelibatio rerum sacrarum, quas offerunt filii
Israel, ad sacerdotem pertinet;<br/>
10 et, quidquid in sanctuarium offertur a singulis et traditur
manibus sacerdotis, ipsius erit ”.<br/>
11 Locutusque est Dominus ad Moysen dicens:<br/>
12 “ Loquere ad filios Israel et dices ad
eos: Vir, cuius uxor erraverit maritumque decipiens<br/>
13 dormierit cum altero viro, et hoc maritus deprehendere non
quiverit, sed latet quod impuram se reddiderit et testibus argui non potest,
quia non est inventa in stupro,<br/>
14 si spiritus zelotypiae concitaverit virum contra uxorem
suam, quae vel polluta est vel falsa suspicione appetitur,<br/>
15 adducet eam ad sacerdotem et offeret oblationem pro illa
decimam partem ephi farinae hordeaceae. Non fundet super eam oleum nec imponet
tus, quia sacrificium zelotypiae est et oblatio investigans adulterium.<br/>
16 Afferet igitur eam sacerdos et statuet coram Domino;<br/>
17 assumetque aquam sanctam in vase fictili et pauxillum
terrae de pavimento habitaculi mittet in eam.<br/>
18 Cumque posuerit sacerdos mulierem in conspectu Domini,
discooperiet caput eius et ponet super manus illius sacrificium recordationis,
oblationem zelotypiae; ipse autem tenebit aquas amarissimas, in quibus cum
exsecratione maledicta congessit.<br/>
19 Adiurabitque eam et dicet: "Si non dormivit vir
alienus tecum, et si non declinasti a viro tuo et non polluta es, deserto
mariti toro, non te nocebunt aquae istae amarissimae, in quas maledicta
congessi.<br/>
20 Sin autem declinasti a viro tuo atque polluta es et
concubuisti cum altero viro",<br/>
21 adiurabit eam sacerdos iuramento maledictionis: "Det
te Dominus in maledictionem, iuramentum in medio populi tui; putrescere faciat
femur tuum, et tumens uterus tuus disrumpatur;<br/>
22 ingrediantur aquae maledictae in ventrem tuum, et utero
tumescente putrescat femur!". Et respondebit mulier: "Amen,
amen".<br/>
23 Scribetque sacerdos in libello ista maledicta et delebit ea
aquis amarissimis<br/>
24 et dabit ei bibere aquas amaras, in quas maledicta
congessit, et ingredientur in eam aquae maledictionis, quae amarae fient;<br/>
25 tollet sacerdos de manu eius sacrificium zelotypiae et
agitabit illud coram Domino imponetque illud super altare;<br/>
26 pugillum sacrificii tollat de eo, quod offertur in
memoriale, et incendat super altare; et deinde potum det mulieri aquas
amarissimas.<br/>
27 Quas cum biberit, si polluta est et, contempto viro,
adulterii rea, pertransibunt eam aquae maledictionis et, inflato ventre,
computrescet femur; eritque mulier in maledictionem omni populo eius.<br/>
28 Quod si polluta non fuerit sed munda, erit innoxia et
faciet liberos ”.<br/>
29 Ista est lex zelotypiae, si declinaverit mulier a viro suo
et si polluta fuerit,<br/>
30 maritusque zelotypiae spiritu concitatus adduxerit eam in
conspectu Domini, et fecerit ei sacerdos iuxta omnia, quae scripta sunt;<br/>
31 maritus absque culpa erit, et illa recipiet iniquitatem
suam.<b></b></p>, <p><b>
</b></p>][<p></p>, <p><b>6</b><br/>
1 Locutusque est Dominus ad Moysen dicens:<br/>
2 “ Loquere ad filios Israel et dices ad eos: Vir sive mulier cum fecerint
votum, ut sanctificentur et se voluerint Domino consecrare,<br/>
3 a vino et omni quod inebriare potest abstinebunt; acetum ex
vino et ex qualibet alia potione et, quidquid de uva exprimitur, non bibent;
uvas recentes siccasque non comedent<br/>
4 cunctis diebus, quibus ex voto Domino consecrantur: quidquid
ex vinea esse potest ab uva acerba usque ad pellicula non comedent.<br/>
5 Omni tempore separationis suae novacula non transibit per
caput eius usque ad completum tempus, quo Domino consecratur; sanctus erit
crescente caesarie capitis eius.<br/>
6 Omni tempore consecrationis suae ad mortuum non ingredietur;<br/>
7 nec super patris quidem et matris et fratris sororisque
funere contaminabitur, quia consecratio Dei sui super caput eius est.<br/>
8 Omnibus diebus separationis suae sanctus erit Domino.<br/>
9 Sin autem mortuus fuerit subito quispiam coram eo, polluetur
caput consecrationis eius; quod radet ilico in eadem die purgationis suae, id
est die septima.<br/>
10 In octava autem die offeret duos turtures vel duos pullos
columbae sacerdoti in introitu tabernaculi conventus,<br/>
11 facietque sacerdos unum pro peccato et alterum in
holocaustum et expiabit pro eo, quia peccavit super mortuo, sanctificabitque
caput eius in die illo<br/>
12 et consecrabit Domino dies separationis suae offerens agnum
anniculum pro delicto; ita tamen, ut dies priores irriti fiant, quoniam polluta
est consecratio eius.<br/>
13 Ista est lex consecrationis, cum dies, quos ex voto
decreverat, complebuntur: adducent eum ad ostium tabernaculi conventus,<br/>
14 et offeret oblationem suam Domino agnum anniculum
immaculatum in holocaustum et ovem anniculam immaculatam pro peccato et arietem
immaculatum hostiam pacificam,<br/>
15 canistrum quoque panum azymorum, qui permixti sint oleo, et
lagana absque fermento uncta oleo ac oblationem et libamina singulorum.<br/>
16 Quae offeret sacerdos coram Domino et faciet tam pro
peccato quam in holocaustum;<br/>
17 arietem vero immolabit hostiam pacificam Domino offerens
simul canistrum azymorum; facietque oblationem eius et libamenta.<br/>
18 Tunc radet nazaraeus ante ostium tabernaculi conventus caesariem
consecrationis suae tolletque capillos suos et ponet super ignem, qui est
suppositus sacrificio pacificorum,<br/>
19 et sumet sacerdos armum coctum arietis tortamque absque
fermento unam de canistro et laganum azymum unum et tradet in manus nazaraei,
postquam rasum fuerit caput eius;<br/>
20 et agitabit in conspectu Domini, et sanctificata sacerdotis
erunt sicut pectusculum, quod agitari, et femur, quod praelevari iussum est.
Post haec potest bibere nazaraeus vinum ”.<br/>
21 Ista est lex nazaraei, cum voverit oblationem suam Domino
tempore consecrationis suae, exceptis his, quae invenerit manus eius. Iuxta quod
devoverat, ita faciet secundum legem consecrationis suae.<br/>
22 Locutusque est Dominus ad Moysen dicens:<br/>
23 “ Loquere Aaron et filiis eius: Sic benedicetis filiis
Israel et dicetis eis:<br/>
24 "Benedicat tibi Dominus et custodiat te!<br/>
25
Illuminet Dominus faciem suam super te et misereatur tui!<br/>
26 Convertat Dominus vultum suum ad te et det tibi
pacem!".<br/>
27 Invocabuntque nomen
meum super filios Israel, et ego benedicam eis ”.<b></b></p>, <p><b>
</b></p>][<p></p>, <p><b>7</b><br/>
1 Factum est autem in die, qua complevit Moyses habitaculum et
erexit illud unxitque et sanctificavit cum omnibus vasis suis, altare similiter
et omnia vasa eius,<br/>
2 obtulerunt principes Israel et capita familiarum, qui erant
per singulas tribus praefecti eorum, qui numerati fuerant,<br/>
3 munera coram Domino sex plaustra tecta cum duodecim bobus. Unum plaustrum
obtulere duo duces et unum bovem singuli; obtuleruntque ea in conspectu
habitaculi.<br/>
4 Ait autem Dominus ad Moysen:<br/>
5 “ Suscipe ab eis, ut serviant in ministerio tabernaculi conventus, et
trades ea Levitis iuxta ordinem ministerii sui ”.<br/>
6
Itaque cum suscepisset Moyses plaustra et boves, tradidit eos Levitis.<br/>
7 Duo plaustra et quattuor boves dedit filiis Gerson, iuxta id
quod habebant necessarium.<br/>
8 Quattuor alia plaustra et octo boves dedit filiis Merari,
secundum offficia sua sub manu Ithamar filii Aaron sacerdotis.<br/>
9 Filiis autem Caath non dedit plaustra et boves, quia in
sanctuario serviunt et onera propriis portant umeris.<br/>
10 Igitur obtulerunt duces in dedicationem altaris die, qua
unctum est, oblationem suam ante altare.<br/>
11 Dixitque Dominus ad Moysen: “ Singuli duces per singulos dies offerant
munera in dedicationem altaris ”.<br/>
12 Primo die obtulit oblationem suam Naasson filius Aminadab
de tribu Iudae.<br/>
13 Fueruntque in ea scutula argentea pondo centum triginta
siclorum, phiala argentea habens septuaginta siclos iuxta pondus sanctuarii,
utraque plena simila conspersa oleo in sacrificium,<br/>
14 acetabulum ex decem siclis aureis plenum incenso,<br/>
15 bos de armento et aries et agnus anniculus in holocaustum<br/>
16 hircusque pro peccato;<br/>
17 et in sacrificio pacificorum boves duo, arietes quinque,
hirci quinque, agni anniculi quinque: haec est oblatio Naasson filii Aminadab.<br/>
18 Secundo die obtulit Nathanael filius Suar dux de tribu Issachar<br/>
19 scutulam argenteam appendentem centum triginta siclos,
phialam argenteam habentem septuaginta siclos iuxta pondus sanctuarii, utramque
plenam simila conspersa oleo in sacrificium,<br/>
20 acetabulum aureum habens decem siclos plenum incenso,<br/>
21 bovem de armento et arietem et agnum anniculum in
holocaustum<br/>
22 hircumque pro peccato;<br/>
23 et in sacrificio pacificorum boves duos, arietes quinque,
hircos quinque, agnos anniculos quinque: haec fuit oblatio Nathanael filii
Suar.<br/>
24 Tertio die princeps filiorum Zabulon Eliab filius Helon<br/>
25 obtulit scutulam argenteam appendentem centum triginta
siclos, phialam argenteam habentem septuaginta siclos ad pondus sanctuarii,
utramque plenam simila conspersa oleo in sacrificium,<br/>
26 acetabulum aureum appendens decem siclos plenum incenso,<br/>
27 bovem de armento et arietem et agnum anniculum in
holocaustum<br/>
28 hircumque pro peccato;<br/>
29 et in sacrificio pacificorum boves duos, arietes quinque,
hircos quinque, agnos anniculos quinque: haec est oblatio Eliab filii Helon.<br/>
30 Die quarto princeps filiorum Ruben Elisur filius Sedeur<br/>
31 obtulit scutulam argenteam appendentem centum triginta
siclos, phialam argenteam habentem septuaginta siclos ad pondus sanctuarii,
utramque plenam simila conspersa oleo in sacrificium,<br/>
32 acetabulum aureum appendens decem siclos plenum incenso,<br/>
33 bovem de armento et arietem et agnum anniculum in
holocaustum<br/>
34 hircumque pro peccato;<br/>
35 et in hostias pacificorum boves duos, arietes quinque,
hircos quinque, agnos anniculos quinque: haec fuit oblatio Elisur filii Sedeur.<br/>
36 Die quinto princeps filiorum Simeon Salamiel filius
Surisaddai<br/>
37 obtulit scutulam argenteam appendentem centum triginta
siclos, phialam argenteam habentem septuaginta siclos ad pondus sanctuarii,
utramque plenam simila conspersa oleo in sacrificium,<br/>
38 acetabulum aureum appendens decem siclos plenum incenso,<br/>
39 bovem de armento et arietem et agnum anniculum in
holocaustum,<br/>
40 hircumque pro peccato;<br/>
41 et in hostias pacificorum boves duos, arietes quinque,
hircos quinque, agnos anniculos quinque: haec fuit oblatio Salamiel filii
Surisaddai.<br/>
42 Die sexto princeps filiorum Gad Eliasaph filius Deuel<br/>
43 obtulit scutulam argenteam appendentem centum triginta
siclos, phialam argenteam habentem septuaginta siclos ad pondus sanctuarii,
utramque plenam simila conspersa oleo in sacrificium,<br/>
44 acetabulum aureum appendens decem siclos plenum incenso,<br/>
45 bovem de armento et arietem et agnum anniculum in
holocaustum,<br/>
46 hircumque pro peccato;<br/>
47 et in hostias pacificorum boves duos, arietes quinque,
hircos quinque, agnos anniculos quinque: haec fuit oblatio Eliasaph filii
Deuel.<br/>
48 Die septimo princeps filiorum Ephraim Elisama filius Ammiud<br/>
49 obtulit scutulam argenteam appendentem centum triginta
siclos, phialam argenteam habentem septuaginta siclos ad pondus sanctuarii,
utramque plenam simila conspersa oleo in sacrificium,<br/>
50 acetabulum aureum appendens decem siclos plenum incenso,<br/>
51 bovem de armento et arietem et agnum anniculum in
holocaustum,<br/>
52 hircumque pro peccato;<br/>
53 et in hostias pacificorum boves duos, arietes quinque,
hircos quinque, agnos anniculos quinque: haec fuit oblatio Elisama filii
Ammiud.<br/>
54 Die octavo princeps filiorum Manasse Gamaliel filius
Phadassur<br/>
55 obtulit scutulam argenteam appendentem centum triginta
siclos, phialam argenteam habentem septuaginta siclos ad pondus sanctuarii,
utramque plenam simila conspersa oleo in sacrificium,<br/>
56 acetabulum aureum appendens decem siclos plenum incenso,<br/>
57 bovem de armento et arietem et agnum anniculum in
holocaustum<br/>
58 hircumque pro peccato;<br/>
59 et in hostias pacificorum boves duos, arietes quinque,
hircos quinque, agnos anniculos quinque: haec fuit oblatio Gamaliel filii
Phadassur.<br/>
60 Die nono princeps filiorum Beniamin Abidan filius Gedeonis<br/>
61 obtulit scutulam argenteam appendentem centum triginta
siclos, phialam argenteam habentem septuaginta siclos ad pondus sanctuarii,
utramque plenam simila conspersa oleo in sacrificium,<br/>
62 et acetabulum aureum appendens decem siclos plenum incenso,<br/>
63 bovem de armento et arietem et agnum anniculum in holocaustum<br/>
64 hircumque pro peccato;<br/>
65 et in hostias pacificorum boves duos, arietes quinque,
hircos quinque, agnos anniculos quinque: haec fuit oblatio Abidan filii
Gedeonis.<br/>
66 Die decimo princeps filiorum Dan Ahiezer filius Ammisaddai<br/>
67 obtulit scutulam argenteam appendentem centum triginta
siclos, phialam argenteam habentem septuaginta siclos ad pondus sanctuarii,
utramque plenam simila conspersa oleo in sacrificium,<br/>
68 acetabulum aureum appendens decem siclos plenum incenso,<br/>
69 bovem de armento et arietem et agnum anniculum in
holocaustum<br/>
70 hircumque pro peccato;<br/>
71 et in hostias pacificorum boves duos, arietes quinque, hircos
quinque, agnos anniculos quinque: haec fuit oblatio Ahiezer filii Ammisaddai.<br/>
72 Die undecimo princeps filiorum Aser Phegiel filius Ochran<br/>
73 obtulit scutulam argenteam appendentem centum triginta
siclos, phialam argenteam habentem septuaginta siclos ad pondus sanctuarii,
utramque plenam simila conspersa oleo in sacrificium,<br/>
74 acetabulum aureum appendens decem siclos plenum incenso,<br/>
75 bovem de armento et arietem et agnum anniculum in
holocaustum<br/>
76 hircumque pro peccato;<br/>
77 et in hostias pacificorum boves duos, arietes quinque,
hircos quinque, agnos anniculos quinque: haec fuit oblatio Phegiel filii
Ochran.<br/>
78 Die duodecimo princeps filiorum Nephthali Ahira filius Enan<br/>
79 obtulit scutulam argenteam appendentem centum triginta
siclos, phialam argenteam habentem septuaginta siclos ad pondus sanctuarii,
utramque plenam simila oleo conspersa in sacrificium,<br/>
80 acetabulum aureum appendens decem siclos plenum incenso,<br/>
81 bovem de armento et arietem et agnum anniculum in
holocaustum<br/>
82 hircumque pro peccato;<br/>
83 et in hostias pacificorum boves duos, arietes quinque,
hircos quinque, agnos anniculos quinque: haec fuit oblatio Ahira filii Enan.<br/>
84 Haec in
dedicatione altaris oblata sunt a principibus Israel in die, qua consecratum
est: scutulae argenteae duodecim, phialae argenteae duodecim, acetabula
duodecim,<br/>
85 ita ut centum triginta siclos argenti haberet una scutella,
et septuaginta siclos haberet una phiala, id est in commune vasorum omnium ex
argento sicli duo milia quadringenti pondere sanctuarii;<br/>
86 acetabula aurea duodecim plena incenso denos siclos
appendentia pondere sanctuarii, id est simul auri sicli centum viginti;<br/>
87 omnes boves de armento in holocaustum duodecim, arietes
duodecim, agni anniculi duodecim et libamenta eorum; hirci duodecim pro
peccato.<br/>
88 In hostias pacificorum omnes boves viginti quattuor,
arietes sexaginta, hirci sexaginta, agni anniculi sexaginta: haec oblata sunt
in dedicatione altaris, quando unctum est.<br/>
89 Cumque ingrederetur Moyses tabernaculum testimonii, ut
consuleret oraculum, audiebat vocem loquentis ad se de propitiatorio, quod erat
super arcam testimonii inter duos cherubim, unde et loquebatur ei.<b></b></p>, <p><b>
</b></p>][<p></p>, <p><b>8</b><br/>
1 Locutusque est Dominus ad Moysen dicens:<br/>
2 “ Loquere Aa ron et dices ad eum: Cum posueris lucernas, contra eam
partem, quam candelabrum respicit, lucere debebunt septem lucernae ”.<br/>
3 Fecitque sic Aaron et posuit lucernas super candelabrum, ut
praeceperat Dominus Moysi.<br/>
4 Haec autem erat factura candelabri: ex auro ductili, tam
medius stipes quam flores eius. Iuxta exemplum, quod ostendit Dominus Moysi, ita operatus
est candelabrum.<br/>
5 Et locutus est Dominus ad Moysen dicens:<br/>
6 “ Tolle Levitas de medio filiorum Israel et purificabis eos<br/>
7 iuxta hunc ritum. Aspergantur aqua lustrationis et radant
omnes pilos carnis suae, lavabunt vestimenta sua et mundabunt se.<br/>
8 Tollent bovem de armentis et oblationem eius similam oleo
conspersam; bovem autem alterum de armento tu accipies pro peccato<br/>
9 et applicabis Levitas coram tabernaculo conventus, convocata
omni multitudine filiorum Israel.<br/>
10 Cumque Levitae fuerint coram Domino, ponent filii Israel
manus suas super eos,<br/>
11 et agitabit Aaron Levitas munus in conspectu Domini a
filiis Israel, ut serviant in ministerio eius.<br/>
12 Levitae quoque ponent manus suas super capita boum, e
quibus unum facies pro peccato et alterum in holocaustum Domini, ut expies eos.<br/>
13 Statuesque Levitas in conspectu Aaron et filiorum eius et
agitabis eos Domino<br/>
14 ac separabis de medio filiorum Israel, ut sint mei;<br/>
15 et postea ingredientur, ut serviant tabernaculo conventus.<br/>
Sicque purificabis et agitabis eos,<br/>
16 quoniam dono donati sunt mihi e medio filiorum Israel; pro
primogenitis, quae aperiunt omnem vulvam in Israel, accepi eos.<br/>
17 Mea sunt enim
omnia primogenita filiorum Israel, tam ex hominibus quam ex iumentis. Ex die,
quo percussi omne primogenitum in terra Aegypti, sanctificavi eos mihi.<br/>
18 Et tuli Levitas pro cunctis primogenitis filiorum Israel<br/>
19 tradidique eos dono Aaron et filiis eius de medio filiorum
Israel, ut serviant mihi pro Israel in tabernaculo conventus et expient pro
eis, ne sit in populo plaga, si ausi fuerint accedere ad sanctuarium ”.<br/>
20 Feceruntque Moyses et Aaron et omnis congregatio filiorum
Israel super Levitis, quae praeceperat Dominus Moysi.<br/>
21 Purificatique sunt et laverunt vestimenta sua, agitavitque
eos Aaron in conspectu Domini et expiavit eos, ut purificati<br/>
22 ingrederentur ad officia sua in tabernaculo conventus coram
Aaron et filiis eius; sicut praeceperat Dominus Moysi de Levitis, ita factum
est.<br/>
23 Locutusque est Dominus ad Moysen dicens:<br/>
24 “ Haec est lex Levitarum: a viginti quinque annis et supra
ingredientur, ut ministrent in tabernaculo conventus;<br/>
25 cumque quinquagesimum annum aetatis impleverint, servire
cessabunt<br/>
26 eruntque ministri fratrum suorum in tabernaculo conventus,
ut custodiant, quae sibi fuerint commendata; opera autem ipsa non faciant. Sic dispones
Levitis in custodiis suis ”.<b></b></p>, <p><b>
</b></p>][<p></p>, <p><b>9</b><br/>
1 Locutus est Dominus ad Moy sen in deserto Sinai anno secun
do, postquam egressi sunt de terra Aegypti, mense primo dicens:<br/>
2 “ Faciant filii Israel Pascha in tempore suo<br/>
3 quarta decima die mensis huius ad vesperam iuxta omnia
praecepta et iustificationes eius ”.<br/>
4
Praecepitque Moyses filiis Israel, ut facerent Pascha.<br/>
5 Qui fecerunt tempore
suo quarta decima die mensis ad vesperam in deserto Sinai; iuxta omnia, quae
mandaverat Dominus Moysi, fecerunt filii Israel.<br/>
6 Ecce autem quidam immundi super animam hominis, qui non
poterant facere Pascha in die illo, accedentes ad Moysen et Aaron<br/>
7 dixerunt ei: “ Immundi sumus super animam hominis; quare
fraudamur, ut non valeamus oblationem offerre Domino in tempore suo inter
filios Israel? ”.<br/>
8
Quibus respondit Moyses: “ State, ut consulam quid praecipiat Dominus de vobis ”.<br/>
9 Locutusque est Dominus ad Moysen dicens:<br/>
10 “ Loquere filiis Israel: Homo, qui
fuerit immundus super anima, sive in via procul in gente vestra, faciat Pascha
Domino<br/>
11 in mense secundo quarta decima die mensis ad vesperam; cum
azymis et lactucis agrestibus comedent illud,<br/>
12 non relinquent ex eo quippiam usque mane et os eius non
confringent: omnem ritum Pascha observabunt.<br/>
13 Si quis autem et mundus est et in itinere non fuit et tamen
non fecit Pascha, exterminabitur anima illa de populis suis, quia sacrificium
Domino non obtulit tempore suo: peccatum suum ipse portabit.<br/>
14 Peregrinus quoque et advena, si fuerint apud vos, facient
Pascha Domino iuxta praecepta et iustificationes eius; praeceptum idem erit
apud vos tam advenae quam indigenae ”.<br/>
15 Igitur die, qua erectum est habitaculum, operuit nubes
habitaculum, tabernaculum testimonii; a vespere autem super habitaculum erat
quasi species ignis usque mane.<br/>
16 Sic fiebat iugiter: per diem operiebat illud nubes, et per
noctem quasi species ignis.<br/>
17 Cumque ablata fuisset nubes, quae tabernaculum protegebat,
tunc proficiscebantur filii Israel; et in loco, ubi stetisset nubes, ibi
castrametabantur.<br/>
18
Ad imperium Domini proficiscebantur et ad imperium illius castrametabantur.
Cunctis diebus, quibus stabat nubes super habitaculum, manebant in eodem loco.<br/>
19 Et si evenisset ut multo tempore maneret super illud, erant
filii Israel in excubiis Domini et non proficiscebantur;<br/>
20 si diebus paucis fuisset nubes super habitaculum, ad
imperium Domini erigebant tentoria et ad imperium illius deponebant.<br/>
21
Si fuisset nubes a vespere usque mane et statim diluculo habitaculum
reliquisset, proficiscebantur; et si post diem et noctem recessisset,
dissipabant tentoria.<br/>
22 Si vero biduo aut uno
mense vel longiore tempore fuisset super habitaculum, manebant filii Israel in
eodem loco et non proficiscebantur. Statim autem ut recessisset, movebant castra.<br/>
23 Per verbum Domini
figebant tentoria et per verbum illius proficiscebantur; erantque in excubiis
Domini iuxta imperium eius per manum Moysi.<b></b></p>, <p><b>
</b></p>][<p></p>, <p><b>1</b><b>0</b><br/>
1 Locutusque est Dominus ad Moysen dicens:<br/>
2 “ Fac tibi duas tubas argenteas ductiles, quibus convocare
possis congregationem, quando movenda sunt castra.<br/>
3 Cumque increpueris tubis, congregabitur ad te omnis turba ad
ostium tabernaculi conventus.<br/>
4 Si semel clangueris, venient ad te principes et capita congregationis
Israel;<br/>
5 si autem prolixior clangor increpuerit, movebunt castra
primi, qui sunt ad orientalem plagam;<br/>
6 in secundo autem sonitu et pari ululatu tubae levabunt
tentoria, qui habitant ad meridiem, et iuxta hunc modum reliqui facient,
ululantibus tubis in profectionem.<br/>
7
Quando autem congregandus est populus, simplex tubarum clangor erit, et non
ululabunt.<br/>
8 Filii autem Aaron sacerdotes clangent tubis. Eritque hoc
vobis legitimum sempiternum in generationibus vestris.<br/>
9 Si exieritis ad bellum in terra vestra contra hostes, qui
dimicant adversum vos, clangetis ululantibus tubis; et erit recordatio vestri
coram Domino Deo vestro, ut eruamini de manibus inimicorum vestrorum.<br/>
10 Si quando habebitis epulum et dies festos et calendas,
canetis tubis super holocaustis vestris et pacificis victimis, ut sint vobis in
recordationem Dei vestri. Ego Dominus Deus vester ”.<br/>
11 Anno secundo, mense secundo, vicesima die mensis elevata
est nubes de habitaculo testimonii;<br/>
12 profectique sunt filii Israel per migrationes suas de
deserto Sinai, et recubuit nubes in solitudine Pharan.<br/>
13 Moveruntque
castra prima vice, iuxta imperium Domini in manu Moysi.<br/>
14 Elevatum est primum vexillum castrorum filiorum Iudae per
turmas suas, quorum princeps erat Naasson filius Aminadab;<br/>
15 et super turmam tribus filiorum Issachar fuit princeps
Nathanael filius Suar;<br/>
16 et super turmam tribus Zabulon erat princeps Eliab filius
Helon.<br/>
17
Depositumque est habitaculum, quod portantes egressi sunt filii Gerson et
Merari.<br/>
18 Profectum est vexillum castrorum filiorum Ruben per turmas
suas, et super turbam suam princeps erat Elisur filius Sedeur.<br/>
19 Super turmam autem tribus filiorum Simeon princeps fuit
Salamiel filius Surisaddai.<br/>
20 Porro super turmam tribus filiorum Gad erat princeps
Eliasaph filius Deuel.<br/>
21 Profectique sunt et Caathitae portantes sanctuarium. Et
erectum est habitaculum, antequam venirent.<br/>
22 Elevatum est vexillum castrorum filiorum Ephraim per turmas
suas, in quorum exercitu princeps erat Elisama filius Ammiud.<br/>
23 Et super turmam tribus filiorum Manasse princeps fuit
Gamaliel filius Phadassur;<br/>
24 et super turmam tribus filiorum Beniamin erat dux Abidan
filius Gedeonis.<br/>
25 Novissime elevatum est vexillum castrorum filiorum Dan per
turmas suas, in quorum exercitu princeps fuit Ahiezer filius Ammisaddai.<br/>
26 Et super turmam tribus filiorum Aser erat princeps Phegiel
filius Ochran;<br/>
27 et super turmam tribus filiorum Nephthali princeps fuit
Ahira filius Enan.<br/>
28 Hae sunt profectiones
filiorum Israel per turmas suas, quando egrediebantur.<br/>
29 Dixitque Moyses Hobab filio Raguel Madianitae cognato suo: “
Proficiscimur ad locum, quem Dominus daturus est nobis; veni nobiscum, ut
benefaciamus tibi, quia Dominus bona promisit Israeli ”.<br/>
30 Cui ille respondit: “ Non vadam tecum, sed revertar in
terram meam, in qua natus sum ”.<br/>
31 Et ille: “ Noli, inquit, nos relinquere; tu enim nosti in
quibus locis per desertum castra ponere debeamus, et eris ductor noster.<br/>
32
Cumque nobiscum veneris, quidquid optimum fuerit ex opibus, quas nobis
traditurus est Dominus, dabimus tibi ”.<br/>
33 Profecti sunt ergo de monte Domini viam trium dierum;
arcaque foederis Domini praecedebat eos per dies tres providens castrorum
locum.<br/>
34 Nubes quoque
Domini super eos erat per diem, cum incederent.<br/>
35
Cumque elevaretur arca, dicebat Moyses: “ Surge, Domine, et dissipentur inimici
tui; et fugiant, qui oderunt te, a facie tua ”.<br/>
36 Cum autem deponeretur, aiebat: “
Revertere, Domine, ad multitudinem exercitus Israel ”.<b></b></p>, <p><b>
</b></p>][<p></p>, <p><b>1</b><b>1</b><br/>
1 Ortum est murmur populi, quasi dolentium pro labore, contra
Dominum. Quod cum audisset Dominus, iratus est, et accensus in eos ignis Domini
devoravit extremam castrorum partem.<br/>
2 Cumque clamasset populus ad Moysen, oravit Moyses ad
Dominum, et absorptus est ignis.<br/>
3 Vocaverunt nomen loci illius Tabera, eo quod incensus
fuisset contra eos ignis Domini.<br/>
4 Vulgus autem promiscuum, quod erat in medio eius, flagravit
desiderio, et sedentes fleverunt pariter filii Israel et dixerunt: “ Quis dabit nobis
ad vescendum carnes?<br/>
5 Recordamur piscium, quos comedebamus in Aegypto gratis; in
mentem nobis veniunt cucumeres et pepones porrique et cepae et alia.<br/>
6 Guttur nostrum
aridum est; nihil aliud respiciunt oculi nostri nisi man ”.<br/>
7 Erat autem man quasi semen coriandri aspectus bdellii.<br/>
8 Circuibatque populus et colligens illud frangebat mola sive
terebat in mortario coquens in olla et faciens ex eo tortulas saporis quasi
panis oleati.<br/>
9
Cumque descenderet nocte super castra ros, descendebat pariter et man.<br/>
10 Audivit ergo Moyses
flentem populum per familias, singulos per ostia tentorii sui. Iratusque est furor
Domini valde; quod Moysi intoleranda res visa est,<br/>
11 et ait ad Dominum: “ Cur afflixisti servum tuum? Quare non invenio gratiam coram te? Et cur imposuisti pondus
universi populi huius super me?<br/>
12 Numquid ego concepi omnem hunc populum vel genui eum, ut
dicas mihi: "Porta eum in sinu tuo, sicut portare solet nutrix infantulum,
et defer in terram, pro qua iurasti patribus eorum?".<br/>
13 Unde mihi carnes, ut dem universo populo isti? Flent contra
me dicentes: "Da nobis carnes, ut comedamus!".<br/>
14 Non possum ego solus sustinere omnem hunc populum, quia
nimis gravis est mihi.<br/>
15 Si hoc modo agis mecum, obsecro ut interficias me, si
inveni gratiam in oculis tuis, ne videam amplius mala mea! ”.<br/>
16 Et dixit Dominus ad Moysen: “ Congrega
mihi septuaginta viros de senibus Israel, quos tu nosti quod senes populi sint
ac magistri, et duces eos ad ostium tabernaculi conventus, stabuntque ibi
tecum.<br/>
17 Et descendam et loquar tibi et auferam de spiritu tuo
tradamque eis, ut sustentent tecum onus populi, et non tu solus graveris.<br/>
18 Populo quoque dices: Sanctificamini, cras comedetis carnes;
ego enim audivi vos flere: "Quis dabit nobis escas carnium? Bene nobis erat in
Aegypto". Et dabit vobis Dominus carnes, et comedetis<br/>
19 non uno die nec duobus vel quinque aut decem nec viginti
quidem,<br/>
20 sed usque ad mensem dierum, donec exeat per nares vestras
et vertatur in nauseam, eo quod reppuleritis Dominum, qui in medio vestri est,
et fleveritis coram eo dicentes: "Quare egressi sumus ex Aegypto?" ”.<br/>
21 Et ait Moyses: “ Populus, in cuius
medio sum, sescenta milia peditum sunt, et tu dicis: "Dabo eis esum
carnium mense integro!".<br/>
22
Numquid ovium et boum multitudo caedetur, ut possit sufficere ad cibum? Vel omnes pisces maris in
unum congregabuntur, ut eos satient? ”.<br/>
23 Cui respondit
Dominus: “ Numquid manus Domini abbreviata est? Iam nunc videbis utrum meus
sermo opere compleatur an non ”.<br/>
24 Venit igitur Moyses et narravit populo verba Domini
congregans septuaginta viros de senibus Israel, quos stare fecit circa
tabernaculum.<br/>
25
Descenditque Dominus per nubem et locutus est ad eum auferens de spiritu, qui
erat in Moyse, et dans septuaginta viris senibus. Cumque requievisset in eis
spiritus, prophetaverunt nec ultra fecerunt.<br/>
26 Remanserant autem in castris duo viri, quorum unus
vocabatur Eldad et alter Medad, super quos requievit spiritus; nam et ipsi
descripti fuerant et non exierant ad tabernaculum. Cumque prophetarent in
castris,<br/>
27 cucurrit puer et nuntiavit Moysi dicens: “ Eldad et Medad prophetant
in castris ”.<br/>
28 Statim Iosue filius Nun minister Moysi et electus eius a
iuventute sua ait: “ Domine mi Moyses, prohibe eos! ”.<br/>
29 At ille: “ Quid, inquit, aemularis pro
me? Quis tribuat, ut omnis populus prophetet, et det eis Dominus spiritum suum?
”.<br/>
30 Reversusque est Moyses et maiores natu Israel in castra.<br/>
31 Ventus autem egrediens a Domino arreptas trans mare
coturnices detulit et demisit in castra itinere, quantum uno die confici
potest, ex omni parte castrorum per circuitum; volabantque in aere duobus
cubitis altitudine super terram.<br/>
32 Surgens ergo populus toto die illo et nocte ac die altero
congregavit coturnicum, qui parum, decem choros; et extenderunt eas per gyrum
castrorum.<br/>
33 Adhuc carnes erant in dentibus eorum, nec defecerat
huiuscemodi cibus, et ecce furor Domini concitatus in populum percussit eum
plaga magna nimis.<br/>
34 Vocatusque est ille locus Cibrottaava; ibi enim sepelierunt
populum, qui desideraverat.<br/>
35 Egressi autem de Cibrottaava, venerunt in Aseroth et
manserunt ibi.<b></b></p>, <p><b>
</b></p>][<p></p>, <p><b>1</b><b>2</b><br/>
1 Locutaque est Maria et Aaron contra Moysen propter uxorem
eius Aethiopissam<br/>
2 et dixerunt: “ Num per solum Moysen locutus est Dominus?
Nonne et per nos similiter est locutus? ”. Quod cum
audisset Dominus<br/>
3 ­ erat enim Moyses vir humillimus super omnes homines, qui
morabantur in terra ­<br/>
4 statim locutus est ad eum et ad Aaron et Mariam: “ Egredimini vos tantum tres ad tabernaculum conventus ”. Cumque fuissent egressi,<br/>
5 descendit Dominus in columna nubis et stetit in introitu
tabernaculi vocans Aaron et Mariam. Qui cum issent,<br/>
6 dixit ad eos:<br/>
“ Audite sermones meos!<br/>
Si quis fuerit inter vos propheta Domini,<br/>
in visione apparebo ei<br/>
vel per somnium loquar ad illum.<br/>
7 At non talis servus meus Moyses,<br/>
qui in omni domo mea fidelissimus est!<br/>
8 Ore enim ad os loquor ei,<br/>
et palam et non per aenigmata et figuras<br/>
Dominum videt!<br/>
Quare ergo non timuistis detrahere<br/>
servo meo Moysi? ”.<br/>
9 Iratusque contra eos abiit,<br/>
10 nubes quoque recessit, quae erat super tabernaculum; et
ecce Maria apparuit candens lepra quasi nix.<br/>
Cumque respexisset eam Aaron et vidisset perfusam lepra,<br/>
11 ait ad Moysen: “ Obsecro, domine mi,
ne imponas nobis hoc peccatum, quod stulte commisimus,<br/>
12 ne fiat haec quasi mortua et ut abortivum, quod proicitur
de vulva matris suae; ecce iam medium carnis eius devoratum est a lepra ”.<br/>
13 Clamavitque Moyses ad Dominum dicens: “ Deus, obsecro, sana eam! ”.<br/>
14 Cui respondit Dominus: “ Si pater eius
spuisset in faciem illius, nonne debuerat saltem septem diebus rubore suffundi?
Separetur septem diebus extra castra et postea revocabitur ”.<br/>
15 Exclusa est itaque Maria extra castra septem diebus, et
populus non est motus de loco illo, donec revocata est Maria.<br/>
16 Profectusque est populus de Aseroth, fixis tentoriis in
deserto Pharan.<b></b></p>, <p><b>
</b></p>][<p></p>, <p><b>1</b><b>3</b><br/>
1 Ibi locutus est Dominus ad Moysen dicens:<br/>
2 “ Mitte vi ros, qui considerent terram Chanaan, quam daturus sum filiis
Israel, singulos de singulis tribubus ex principibus ”.<br/>
3 Fecit Moyses quod Dominus imperaverat, de deserto Pharan
mittens principes viros, quorum ista sunt nomina:<br/>
4 de tribu Ruben Sammua filium Zacchur,<br/>
5 de tribu Simeon Saphat filium Hori,<br/>
6 de tribu Iudae Chaleb filium Iephonne,<br/>
7 de tribu Issachar Igal filium Ioseph,<br/>
8 de tribu Ephraim Osee filium Nun,<br/>
9 de tribu Beniamin Phalti filium Raphu,<br/>
10 de tribu Zabulon Geddiel filium Sodi,<br/>
11 de tribu Ioseph, tribu Manasse, Gaddi filium Susi,<br/>
12 de tribu Dan Ammiel filium Gemalli,<br/>
13 de tribu Aser Sthur filium Michael,<br/>
14 de tribu Nephthali Nahabi filium Vaphsi,<br/>
15 de tribu Gad Guel filium Machi.<br/>
16 Haec sunt nomina virorum, quos misit Moyses ad
considerandam terram. Vocavitque Osee filium Nun Iosue.<br/>
17 Misit ergo eos Moyses ad considerandam terram Chanaan et
dixit ad eos: “ Ascendite per Nageb. Cumque veneritis ad
montes,<br/>
18 considerate terram, qualis sit, et populum, qui habitator
est eius, utrum fortis sit an infirmus, si pauci numero an plures;<br/>
19 ipsa terra bona an mala, urbes quales, absque muris an
muratae;<br/>
20 humus pinguis an sterilis, nemorosa an absque arboribus.
Confortamini et afferte nobis de fructibus terrae ”. Erat autem tempus, quando iam praecoquae uvae vesci
possunt.<br/>
21 Cumque ascendissent, exploraverunt terram a deserto Sin
usque Rohob in introitu Emath.<br/>
22 Ascenderuntque ad Nageb et venerunt in Hebron, ubi erant
Ahiman et Sesai et Tholmai filii Enac. Nam Hebron septem annis ante
Tanim urbem Aegypti condita est.<br/>
23 Pergentesque usque ad Nehelescol absciderunt palmitem cum
uva sua, quem portaverunt in vecte duo viri. De malis quoque granatis et de
ficis loci illius tulerunt,<br/>
24 qui appellatus est Nehelescol, eo quod botrum portassent
inde filii Israel.<br/>
25 Reversique exploratores terrae post quadraginta dies, omni
regione circuita,<br/>
26 venerunt ad Moysen et Aaron et ad omnem coetum filiorum
Israel in desertum Pharan, quod est in Cades. Locutique eis et omni
congregationi ostenderunt fructus terrae<br/>
27 et narraverunt dicentes: “ Venimus in terram, ad quam misisti nos,
quae re vera fluit lacte et melle, ut ex his fructibus cognosci potest.<br/>
28 Sed cultores fortissimos habet et urbes grandes atque
muratas. Stirpem Enac vidimus ibi;<br/>
29 Amalec habitat in Nageb, Hetthaeus et Iebusaeus et
Amorraeus in montanis, Chananaeus vero moratur iuxta mare et circa fluenta
Iordanis ”.<br/>
30 Inter haec Chaleb compescens murmur populi, qui oriebatur
contra Moysen, ait: “ Ascendamus et possideamus terram,
quoniam poterimus obtinere eam ”.<br/>
31 Alii vero, qui fuerant cum eo, dicebant: “ Nequaquam ad hunc populum valemus ascendere, quia fortior nobis est ”.<br/>
32 Detraxeruntque terrae, quam inspexerant, apud filios Israel
dicentes: “ Terra, quam lustravimus, devorat habitatores
suos; populus, quem aspeximus, procerae staturae est;<br/>
33 ibi vidimus gigantes, filios Enac de genere giganteo,
quibus comparati quasi locustae videbamur ”.<b></b></p>, <p><b>
</b></p>][<p></p>, <p><b>1</b><b>4</b><br/>
1 Igitur vociferans omnis tur ba flevit nocte illa,<br/>
2 et mur murati sunt contra Moysen et Aaron cuncti filii
Israel dicentes: “ Utinam mortui essemus in Aegypto vel in hac vasta solitudine!<br/>
3 Cur inducit nos Dominus in terram istam, ut cadamus gladio,
et uxores ac liberi nostri ducantur captivi? Nonne melius est reverti in
Aegyptum? ”.<br/>
4 Dixeruntque alter ad alterum: “
Constituamus nobis ducem et revertamur in Aegyptum! ”.<br/>
5 Quo audito,
Moyses et Aaron ceciderunt proni in terram coram omni congregatione filiorum
Israel.<br/>
6 At vero Iosue filius Nun et Chaleb filius Iephonne, qui et
ipsi lustraverant terram, sciderunt vestimenta sua<br/>
7 et ad omnem congregationem filiorum Israel locuti sunt: “
Terra, quam circuivimus, valde bona est.<br/>
8
Si propitius fuerit Dominus, inducet nos in eam et tradet humum lacte et melle
manantem.<br/>
9 Nolite rebelles esse contra Dominum neque timeatis populum
terrae huius, quia sicut panem ita eos possumus devorare. Recessit ab eis omne
praesidium; Dominus nobiscum est, nolite metuere ”.<br/>
10 Cumque clamaret omnis congregatio et lapidibus eos vellet
opprimere, apparuit gloria Domini super tabernaculum conventus cunctis filiis
Israel,<br/>
11 et dixit Dominus ad Moysen: “ Usquequo
detrahet mihi populus iste? Quousque
non credent mihi in omnibus signis, quae feci coram eis?<br/>
12 Feriam igitur eos pestilentia atque consumam; te autem
faciam in gentem magnam et fortiorem quam haec est ”.<br/>
13
Et ait Moyses ad Dominum: ? Audient Aegyptii, de quorum medio eduxisti populum
istum in virtute tua,<br/>
14 et dicent ad habitatores terrae huius, quia audierunt quod
tu, Domine, in populo isto sis et facie videaris ad faciem, et nubes tua
protegat illos, et in columna nubis praecedas eos per diem et in columna ignis
per noctem.<br/>
15 Et occidisti hunc populum quasi unum hominem, et dicent
gentes, quae audierunt auditum tuum:<br/>
16 "Non poterat Dominus introducere populum in terram,
pro qua iuraverat, idcirco occidit eos in solitudine!".<br/>
17 Magnificetur ergo fortitudo Domini, sicut iurasti dicens:<br/>
18 "Dominus patiens et multae misericordiae, auferens
iniquitatem et scelera nullumque innoxium derelinquens, qui visitas peccata
patrum in filios in tertiam et quartam generationem".<br/>
19 Dimitte obsecro peccatum populi huius secundum magnitudinem
misericordiae tuae, sicut propitius fuisti populo huic de Aegypto usque ad
locum istum ”.<br/>
20 Dixitque Dominus: “ Dimisi iuxta
verbum tuum.<br/>
21 Vivo ego, et implebit gloria Domini universam terram!<br/>
22 Attamen omnes homines, qui viderunt maiestatem meam et
signa, quae feci in Aegypto et in solitudine, et tentaverunt me iam per decem
vices nec oboedierunt voci meae,<br/>
23 non videbunt terram, pro qua iuravi patribus eorum; nec
quisquam ex illis, qui detraxit mihi, intuebitur eam.<br/>
24 Servum meum Chaleb, qui plenus alio spiritu secutus est me,
inducam in terram hanc, quam circuivit, et semen eius possidebit eam.<br/>
25 Quoniam Amalecites et Chananaeus habitant in vallibus, cras
movete castra et revertimini in solitudinem per viam maris Rubri ”.<br/>
26 Locutusque est Dominus ad Moysen et Aaron dicens:<br/>
27 “ Usquequo congregatio haec pessima
murmurat contra me? Querelas filiorum Israel audivi.<br/>
28 Dic ergo eis: Vivo ego, ait Dominus, sicut locuti estis,
audiente me, sic faciam vobis!<br/>
29 In solitudine
hac iacebunt cadavera vestra. Omnes, qui numerati estis a viginti annis et
supra et murmurastis contra me,<br/>
30 non intrabitis terram, super quam levavi manum meam, ut
habitare vos facerem, praeter Chaleb filium Iephonne et Iosue filium Nun.<br/>
31
Parvulos autem vestros, de quibus dixistis quod praedae hostibus forent,
introducam, ut videant terram, quae vobis displicuit.<br/>
32 Vestra cadavera
iacebunt in solitudine hac;<br/>
33 filii vestri erunt pastores in deserto annis quadraginta et
portabunt fornicationem vestram, donec consumantur cadavera vestra in deserto.<br/>
34 Iuxta numerum quadraginta dierum, quibus considerastis
terram ­ annus pro die imputabitur ­ quadraginta annis portabitis iniquitates
vestras et scietis ultionem meam.<br/>
35 Ego Dominus locutus sum, ita faciam omni congregationi huic
pessimae, quae consurrexit adversum me: in solitudine hac deficiet et morietur ”.<br/>
36 Igitur omnes viri, quos miserat Moyses ad contemplandam
terram et qui reversi murmurare fecerant contra eum omnem congregationem
detrahentes terrae quod esset mala,<br/>
37 mortui sunt atque percussi in conspectu Domini.<br/>
38 Iosue autem filius Nun et Chaleb filius Iephonne vixerunt
ex omnibus, qui perrexerant ad considerandam terram.<br/>
39
Locutusque est Moyses universa verba haec ad omnes filios Israel, et luxit
populus nimis.<br/>
40 Et ecce mane primo surgentes ascenderunt verticem montis
atque dixerunt: “ Parati sumus ascendere ad locum, de quo Dominus locutus est, quia
peccavimus ”.<br/>
41 Quibus Moyses: “ Cur, inquit,
transgredimini verbum Domini, quod vobis non cedet in prosperum?<br/>
42 Nolite ascendere, non enim est Dominus vobiscum, ne
corruatis coram inimicis vestris!<br/>
43 Amalecites et Chananaeus ante vos sunt, quorum gladio corruetis,
eo quod nolueritis acquiescere Domino, nec erit Dominus vobiscum ”.<br/>
44 At illi contenebrati ascenderunt in verticem montis; arca
autem foederis Domini et Moyses non recesserunt de castris.<br/>
45 Descenditque Amalecites et Chananaeus, qui habitabat in
monte, et percutiens eos atque concidens persecutus est eos usque Horma.<b></b></p>, <p><b>
</b></p>][<p></p>, <p><b>1</b><b>5</b><br/>
1 Locutus est Dominus ad Moysen dicens:<br/>
2 “ Loquere ad filios Israel et dices ad eos: Cum ingressi fueritis terram
habitationis vestrae, quam ego dabo vobis,<br/>
3 et feceritis oblationem Domino in holocaustum aut victimam
vota solventes vel sponte offerentes munera aut in sollemnitatibus vestris
adolentes odorem suavitatis Domino de bobus sive de ovibus,<br/>
4 offeret, quicumque immolaverit victimam, sacrificium similae
decimam partem ephi conspersae oleo, quod mensuram habebit quartam partem hin,<br/>
5 et vinum ad liba fundenda eiusdem mensurae dabit in
holocaustum sive in victimam per agnos singulos.<br/>
6 Per arietes erit sacrificium similae duarum decimarum, quae
conspersa sit oleo tertiae partis hin;<br/>
7 et vinum ad libamentum tertiae partis eiusdem mensurae
offeret in odorem suavitatis Domino.<br/>
8 Quando vero de bobus feceris holocaustum aut hostiam, ut
impleas votum vel pacificas victimas,<br/>
9 dabis per singulos boves similae tres decimas conspersae
oleo, quod habeat medium mensurae hin,<br/>
10 et vinum ad liba fundenda eiusdem mensurae in oblationem
suavissimi odoris Domino.<br/>
11 Sic facies per singulos boves et arietes et agnos et
capras.<br/>
12 Secundum numerum victimarum quas offeretis, ita facietis
singulis secundum numerum earum.<br/>
13 Omnis indigena eodem ritu offeret sacrificium ignis in
odorem suavitatis Domino.<br/>
14 Et omnis peregrinus, qui habitat vobiscum vel qui
commoratur in medio vestri in omnibus generationibus vestris, offeret
sacrificium ignis in odorem suavitatis Domino eodem modo sicut et vos.<br/>
15
Unum praeceptum erit tam vobis quam advenis pro omnibus generationibus vestris
coram Domino.<br/>
16 Una lex erit atque unum iudicium tam vobis quam advenis,
qui vobiscum commorantur ”.<br/>
17 Locutus est Dominus ad Moysen dicens:<br/>
18 “ Loquere filiis Israel et dices ad
eos: Cum veneritis in terram, quam dabo vobis,<br/>
19 et comederitis de panibus regionis illius, separabitis
donaria Domino<br/>
20 de pulmento placentam. Sicut de areis donaria separatis,<br/>
21 ita et de pulmentis dabitis ea Domino.<br/>
22 Quod si per ignorantiam praeterieritis quidquam horum, quae
locutus est Dominus ad Moysen<br/>
23 et mandavit per eum ad vos a die, qua coepit iubere et
ultra ad generationes vestras,<br/>
24 si longe ab oculis congregationis, offeret congregatio
vitulum de armento, holocaustum in odorem placabilem Domino et oblationem ac
liba eius, ut caeremoniae postulant, hircumque pro peccato.<br/>
25 Et expiabit sacerdos pro omni congregatione filiorum
Israel, et dimittetur eis, quoniam non sponte peccaverunt, nihilominus
offerentes sacrificium ignis Domino pro se et pro peccato atque errore suo.<br/>
26 Et dimittetur universae plebi filiorum Israel et advenis,
qui peregrinantur inter eos, quoniam culpa est omnis populi per ignorantiam.<br/>
27 Quod si anima una nesciens
peccaverit, offeret capram anniculam pro peccato suo.<br/>
28 Et expiabit pro ea sacerdos, quod inscia peccaverit coram
Domino; expiabit pro ea, et dimittetur illi.<br/>
29 Tam indigenis quam advenis una lex erit omnium, qui
peccaverint ignorantes.<br/>
30 Anima vero, quae per superbiam aliquid commiserit, sive
civis sit ille sive peregrinus, quoniam adversus Dominum rebellis fuit, peribit
de populo suo.<br/>
31 Verbum enim Domini contempsit et praeceptum illius fecit
irritum; idcirco delebitur et portabit iniquitatem suam ”.<br/>
32 Factum est autem, cum essent filii Israel in solitudine et
invenissent hominem colligentem ligna in die sabbati,<br/>
33 obtulerunt eum Moysi et Aaron et universae congregationi,<br/>
34 qui recluserunt eum in carcerem nescientes quid super eo
facere deberent.<br/>
35 Dixitque Dominus ad Moysen: “ Morte moriatur homo iste;
obruat eum lapidibus omnis turba extra castra ”.<br/>
36
Cumque eduxissent eum foras, obruerunt lapidibus; et mortuus est, sicut
praeceperat Dominus.<br/>
37 Dixit quoque Dominus ad Moysen:<br/>
38 “ Loquere filiis Israel et dices ad eos, ut faciant sibi
fimbrias per angulos palliorum ponentes in eis vittas hyacinthinas.<br/>
39 Quas cum videbitis, recordabimini omnium mandatorum Domini
eaque facietis nec sequamini cogitationes vestras et oculos per res varias
fornicantes,<br/>
40 sed magis memores omnium praeceptorum meorum faciatis ea
sitisque sancti Deo vestro.<br/>
41 Ego Dominus Deus vester, qui eduxi vos de terra Aegypti, ut
essem Deus vester. Ego Dominus Deus vester ”.<b></b></p>, <p><b>
</b></p>][<p></p>, <p><b>1</b><b>6</b><br/>
1 Ecce autem Core filius Isaar filii Caath filii Levi et
Dathan atque Abiram filii Eliab, Hon quoque filius Pheleth de filiis Ruben<br/>
2 surrexerunt contra Moysen aliique filiorum Israel ducenti
quinquaginta viri proceres synagogae vocati ad concilium, viri famosi.<br/>
3 Cumque stetissent adversum Moysen et Aaron, dixerunt: “ Sufficiat vobis
quia omnis congregatio sanctorum est, et in ipsis est Dominus! Cur elevamini super congregationem Domini? ”.<br/>
4 Quod cum audisset Moyses, cecidit pronus in faciem<br/>
5 locutusque ad Core et ad omne concilium: “ Mane, inquit,
notum faciet Dominus qui ad se pertineant et qui sint sancti, et sanctos
applicabit sibi; et, quos elegerit, appropinquare sibi faciet.<br/>
6 Hoc igitur facite: tollat unusquisque turibulum suum, tu,
Core, et omne concilium tuum;<br/>
7 et hausto cras igne, ponite desuper thymiama coram Domino;
et, quemcumque elegerit, ipse erit sanctus. Sufficiat vobis, filii Levi! ”.<br/>
8 Dixitque rursum ad Core: “ Audite, filii Levi.<br/>
9 Num parum vobis est quod separavit vos Deus Israel ab omni
congregatione et iunxit sibi, ut serviretis ei in cultu habitaculi Domini et
staretis coram frequentia populi et ministraretis pro ea?<br/>
10 Idcirco ad se fecit accedere te et omnes fratres tuos
filios Levi, ut vobis etiam sacerdotium vindicetis,<br/>
11 et omne concilium tuum stet contra Dominum? Quid est enim Aaron, ut
murmuretis contra eum? ”.<br/>
12 Misit ergo Moyses, ut vocaret Dathan et Abiram filios
Eliab, qui responderunt: “ Non venimus!<br/>
13 Numquid parum est tibi quod eduxisti nos de terra, quae
lacte et melle manabat, ut occideres in deserto, nisi et dominatus fueris
nostri?<br/>
14 Revera non induxisti nos in terram, quae fluit rivis lactis
et mellis, nec dedisti nobis possessiones agrorum et vinearum! An et oculos
illorum hominum vis eruere? Non venimus! ”.<br/>
15 Iratusque Moyses valde ait ad Dominum: “ Ne respicias sacrificia eorum; tu scis quod ne asellum quidem umquam
acceperim ab eis nec afflixerim quempiam eorum ”.<br/>
16 Dixitque ad Core: “ Tu et omne
concilium tuum state seorsum coram Domino, et Aaron die crastino separatim.<br/>
17 Tollite singuli turibula vestra et ponite super ea incensum
offerentes Domino ducenta quinquaginta turibula; tu et Aaron teneatis
unusquisque turibulum suum ”.<br/>
18 Quod cum fecissent, stantibus Moyse et Aaron,<br/>
19 et coacervasset Core adversum eos omne concilium ad ostium
tabernaculi conventus, apparuit cunctis gloria Dornini.<br/>
20 Locutusque Dominus ad Moysen et Aaron ait:<br/>
21 “ Separamini de medio congregationis
huius, ut eos repente disperdam ”.<br/>
22 Qui ceciderunt proni in faciem atque dixerunt: “ Deus, Deus spirituum universae carnis; num, uno peccante, contra omnes
ira tua desaeviet? ”.<br/>
23 Et ait Dominus ad Moysen:<br/>
24 “ Praecipe universo populo, ut
separetur ab habitaculis Core et Dathan et Abiram ”.<br/>
25 Surrexitque Moyses et abiit ad Dathan et Abiram et,
sequentibus eum senioribus Israel,<br/>
26 dixit ad turbam: “ Recedite ab
habitaculis hominum impiorum et nolite tangere, quae ad eos pertinent, ne
involvamini in peccatis eorum ”.<br/>
27 Cumque recessissent a tentoriis eorum per circuitum, Dathan
et Abiram egressi stabant in introitu papilionum suorum cum uxoribus et filiis
et parvulis.<br/>
28 Et ait Moyses: “ In hoc scietis quod
Dominus miserit me, ut facerem universa, quae cernitis, et non ex proprio ea
corde protulerim:<br/>
29 si consueta hominum morte interierint, et visitaverit eos
plaga, qua et ceteri visitari solent, non misit me Dominus.<br/>
30 Sin autem novam rem fecerit Dominus, ut aperiens terra os
suum deglutiat eos et omnia, quae ad illos pertinent, descenderintque viventes
in infernum, scietis quod blasphemaverint Dominum ”.<br/>
31 Confestim igitur, ut cessavit loqui, dirupta est terra sub
pedibus eorum<br/>
32 et aperiens os suum devoravit illos cum domibus suis et
omnibus hominibus Core et universa substantia eorum;<br/>
33 descenderuntque vivi in infernum operti humo et perierunt
de medio congregationis.<br/>
34 At vero omnis Israel, qui stabat per gyrum, fugit ad
clamorem pereuntium dicens: “ Ne forte et nos terra
deglutiat ”.<br/>
35 Sed et ignis egressus a Domino interfecit ducentos
quinquaginta viros, qui offerebant incensum.<b></b></p>, <p><b>
</b></p>][<p></p>, <p><b>1</b><b>7</b><br/>
1 Locutusque est Dominus ad Moysen dicens:<br/>
2 “ Praecipe Eleazaro filio Aaron sacerdoti, ut tollat turibula, quae
iacent in incendio, et ignem huc illucque dispergat, quoniam sanctificata sunt<br/>
3 in mortibus peccatorum; producatque ea in laminas et affigat
altari, eo quod attulerunt ea Domino, et sanctificata sunt, ut sint pro signo
filiis Israel ”.<br/>
4 Tulit ergo Eleazar sacerdos turibula aenea, in quibus
obtulerant hi, quos incendium devoravit, et produxit ea in laminas affigens
altari,<br/>
5 ut haberent postea filii Israel, quibus commonerentur, ne
quis accedat alienigena et, qui non est de semine Aaron, ad offerendum incensum
Domino, ne patiatur sicut passus est Core et omnis congregatio eius, loquente
Domino ad Moysen.<br/>
6 Murmuravit autem omnis congregatio filiorum Israel sequenti
die contra Moysen et Aaron dicens: “ Vos interfecistis
populum Domini ”.<br/>
7 Cumque oriretur seditio contra Moysen et Aaron, converterunt
se ad tabernaculum conventus; quod operuit nubes, et apparuit gloria Domini.<br/>
8 Moyses et Aaron venerunt ante tabernaculum conventus.<br/>
9 Dixitque Dominus ad Moysen:<br/>
10 “ Recedite de medio congregationis
huius, nam extemplo delebo eos ”. Et ceciderunt in faciem
suam.<br/>
11 Dixit Moyses ad Aaron: “ Tolle turibulum
et, hausto igne de altari, mitte incensum desuper pergens cito ad populum, ut
expies pro eis; iam enim egressa est ira a Domino, et plaga desaevit ”.<br/>
12 Quod cum fecisset Aaron et cucurrisset ad mediam
congregationem, quam iam vastabat plaga, obtulit thymiama et expiavit pro
populo;<br/>
13 et stetit inter mortuos ac viventes, et plaga cessavit.<br/>
14 Fuerunt autem, qui percussi sunt, quattuordecim milia
hominum et septingenti, absque his, qui perierant in seditione Core.<br/>
15 Reversusque est Aaron ad Moysen ad ostium tabernaculi
conventus, postquam quievit interitus.<br/>
16 Et locutus est Dominus ad Moysen dicens:<br/>
17 “ Loquere ad filios Israel et accipe
ab eis virgas singulas per cognationes suas, a cunctis principibus tribuum
virgas duodecim, et uniuscuiusque nomen superscribes virgae suae.<br/>
18 Nomen autem Aaron scribes in virga Levi, et una virga
cunctas seorsum familias continebit.<br/>
19 Ponesque eas in tabernaculo conventus coram testimonio, ubi
conveniam cum vobis.<br/>
20 Quem ex his elegero, germinabit virga eius; et cohibebo a
me querimonias filiorum Israel, quibus contra vos murmurant ”.<br/>
21 Locutusque est Moyses ad filios Israel, et dederunt ei
omnes principes virgas per singulas tribus; fueruntque virgae duodecim, et
virga Aaron in medio earum.<br/>
22 Quas cum posuisset Moyses coram Domino in tabernaculo
testimonii,<br/>
23 sequenti die regressus invenit germinasse virgam Aaron in
domo Levi; et turgentibus gemmis eruperant flores, qui, foliis dilatatis, in
amygdalas deformati sunt.<br/>
24 Protulit ergo Moyses omnes virgas de conspectu Domini ad
cunctos filios Israel; videruntque et receperunt singuli virgas suas.<br/>
25 Dixitque Dominus ad Moysen: “ Refer
virgam Aaron coram testimonio, ut servetur ibi in signum rebellium filiorum
Israel, et quiescant querelae eorum a me, ne moriantur ”.<br/>
26
Fecitque Moyses, sicut praeceperat Dominus.<br/>
27 Dixerunt autem filii Israel ad Moysen: “ Ecce
consumpti sumus, perimus, omnes perimus!<br/>
28 Quicumque accedit ad habitaculum Domini, moritur. Num usque ad internecionem cuncti delendi sumus? ”.<b></b></p>, <p><b>
</b></p>][<p></p>, <p><b>1</b><b>8</b><br/>
1 Dixitque Dominus ad Aaron: “ Tu et filii tui et domus patris
tui tecum portabitis iniquitatem sanctuarii; et tu et filii tui simul
sustinebitis peccata sacerdotii vestri.<br/>
2
Sed et fratres tuos de tribu Levi, tribum patris tui sume tecum, praestoque
sint et ministrent tibi; tu autem et filii tui ministrabitis in tabernaculo
testimonii.<br/>
3 Excubabuntque Levitae ad praecepta tua et ad cuncta opera
tabernaculi, ita dumtaxat ut ad vasa sanctuarii et ad altare non accedant, ne
et illi moriantur, et vos pereatis simul.<br/>
4 Sint autem tecum et excubent in custodiis tabernaculi
conventus et in omni ministerio eius; alienigena non miscebitur vobis.<br/>
5 Excubate in ministerio
sanctuarii et in ministerio altaris, ne oriatur amplius indignatio super filios
Israel.<br/>
6 Ego sumpsi fratres vestros Levitas de medio filiorum Israel
et tradidi donum Domino, ut serviant in ministeriis tabernaculi conventus.<br/>
7 Tu autem et filii tui custodite sacerdotium vestrum et
omnia, quae ad cultum altaris pertinent et intra velum sunt, administrabitis.
Ministerium do vobis sacerdotium in donum; si quis externus accesserit,
occidetur ”.<br/>
8 Locutusque est Dominus ad Aaron: “ Ecce dedi tibi custodiam
praelibationum mearum. Omnia, quae sanctificantur a filiis Israel, tradidi tibi
et filiis tuis pro officio sacerdotali, legitima sempiterna.<br/>
9 Haec ergo accipies de sanctis sanctorum, exceptis his, quae
comburuntur: omnis oblatio et sacrificium pro peccato atque delicto, quod
redditur mihi, sanctum sanctorum tuum erit et filiorum tuorum.<br/>
10 In sanctuario comedes illud; mares tantum edent ex eo, quia
consecratum est tibi.<br/>
11 Praelibationem donorum, quae elevando obtulerint filii
Israel, tibi dedi et filiis tuis ac filiabus tuis iure perpetuo: qui mundus est
in domo tua, vescetur eis.<br/>
12 Omnem medullam olei et vini ac frumenti quidquid offerunt
primitiarum Domino, tibi dedi.<br/>
13 Universa frugum initia, quas gignit humus et Domino
deportantur, cedent in usus tuos: qui mundus est in domo tua, vescetur eis.<br/>
14 Omne, quod ex voto reddiderint filii Israel, tuum erit.<br/>
15 Quidquid primum erumpit e vulva cunctae carnis, quod
offerunt Domino, sive ex hominibus sive de pecoribus fuerit, tui iuris erit;
ita dumtaxat, ut hominis primogenitum et omne animal, quod immundum est, redimi
facias.<br/>
16 Cuius redemptio erit post unum mensem siclis argenti
quinque pondere sanctuarii. Siclus viginti obolos habet.<br/>
17 Primogenitum autem bovis vel ovis vel caprae non facies
redimi, quia sanctificata sunt Domino; sanguinem tantum eorum fundes super
altare et adipes adolebis in suavissimum odorem Domino.<br/>
18
Carnes vero eorum in usum tuum cedent, sicut pectusculum elevatum et armus
dexter tua erunt.<br/>
19 Omnes praelibationes sanctas, quas offerunt filii Israel
Domino, tibi dedi et filiis ac filiabus tuis iure perpetuo: pactum salis est
sempiternum coram Domino tibi ac filiis tuis ”.<br/>
20 Dixitque
Dominus ad Aaron: “ In terra eorum nihil possidebitis nec habebitis partem
inter eos: Ego pars et hereditas tua in medio filiorum Israel.<br/>
21 Filiis autem Levi dedi omnes decimas Israelis in
possessionem pro ministerio, quo serviunt mihi in tabernaculo conventus,<br/>
22 ut non accedant ultra filii Israel ad tabernaculum
conventus nec committant peccatum mortiferum.<br/>
23 Solis filiis Levi mihi in tabernaculo conventus
servientibus et portantibus peccata populi; legitimum sempiternum erit in
generationibus vestris, et in medio filiorum Israel nihil aliud possidebunt.<br/>
24 Decimas, quas filii Israel in praelibationem elevant
Domino, dedi Levitis in possessionem. Propterea dixi eis: In medio filiorum
Israel non habebitis possessionem ”.<br/>
25 Locutusque est Dominus ad Moysen dicens:<br/>
26 “ Praecipe Levitis atque denuntia: Cum acceperitis a filiis
Israel decimas, quas dedi vobis, praelibationem earum elevabitis Domino, id est
decimam partem decimae,<br/>
27 ut reputetur vobis in praelibationem tam de areis quam de
torcularibus.<br/>
28 Sic de universis, quorum accipitis primitias a filiis
Israel, elevate Domino: date Aaron sacerdoti.<br/>
29 Omnia, quae offeretis ex decimis, in donaria Domini
separabitis: optima et electa erunt.<br/>
30 Dicesque ad eos: Si praeclara et meliora quaeque
obtuleritis ex decimis, reputabitur vobis quasi de area et torculari dederitis
fructus;<br/>
31 et comedetis eas in omnibus locis vestris, tam vos quam
familiae vestrae, quia pretium est pro ministerio, quo servitis in tabernaculo
conventus.<br/>
32
Et non peccabitis super hoc egregia vobis et pinguia reservantes, ne polluatis
oblationes filiorum Israel et moriamini ”.<b></b></p>, <p><b>
</b></p>][<p></p>, <p><b>1</b><b>9</b><br/>
1 Locutusque est Dominus ad Moysen et Aaron dicens:<br/>
2 “ Ista est religio legis, quam constituit Dominus. Praecipe filiis
Israel, ut adducant ad te vaccam rufam aetatis integrae, in qua nulla sit
macula, nec portaverit iugum.<br/>
3 Tradetisque eam Eleazaro sacerdoti, quae educta extra castra
mactabitur in conspectu eius;<br/>
4 et tinguens digitum in sanguine eius asperget contra fores
tabernaculi conventus septem vicibus,<br/>
5 combureturque in conspectu eius, tam pelle et carnibus eius
quam sanguine et fimo flammae traditis.<br/>
6 Lignum quoque cedrinum et hyssopum coccumque sacerdos mittet
in flammam, quae vaccam vorat.<br/>
7 Et tunc demum, lotis vestibus et corpore suo, ingredietur in
castra commaculatusque erit usque ad vesperum.<br/>
8 Sed et ille, qui combusserit eam, lavabit vestimenta sua et
corpus, et immundus erit usque ad vesperum.<br/>
9 Colliget autem
vir mundus cineres vaccae et effundet eos extra castra in loco purissimo, ut
sint congregationi filiorum Israel in custodiam pro aqua aspersionis.<br/>
10 Cumque laverit, qui vaccae portaverat cineres, vestimenta
sua, immundus erit usque ad vesperum. Habebunt hoc filii Israel et advenae, qui habitant inter
eos, sanctum iure perpetuo.<br/>
11 Qui tetigerit cadaver hominis et propter hoc septem diebus
fuerit immundus,<br/>
12 aspergetur ex hac aqua die tertio et septimo et sic
mundabitur. Si die tertio aspersus non fuerit, septimo non erit mundus.<br/>
13 Omnis, qui tetigerit humanae animae morticinum et aspersus
hac commixtione non fuerit, polluet habitaculum Domini et peribit ex Israel,
quia aqua expiationis non est aspersus: immundus erit, et manebit spurcitia
eius super eum.<br/>
14 Ista est lex hominis, qui moritur in tabernaculo: omnes,
qui ingrediuntur tentorium illius, et universa vasa, quae ibi sunt, polluta
erunt septem diebus.<br/>
15 Vas, quod non habuerit operculum nec ligaturam desuper,
immundum erit.<br/>
16 Si quis in agro tetigerit cadaver hominis gladio occisi aut
per se mortui sive os illius vel sepulcrum, immundus erit septem diebus.<br/>
17 Tollentque de cineribus combustionis peccati et mittent
aquas vivas super eos in vas;<br/>
18 in quibus cum homo mundus tinxerit hyssopum, asperget ex eo
omne tentorium et cunctam supellectilem et homines, qui ibi fuerint, et super
eum, qui tetigerit ossa vel occisum hominem aut per se mortuum aut sepultum.<br/>
19 Atque hoc modo mundus lustrabit immundum tertio et septimo
die; expiatusque die septimo lavabit et se et vestimenta sua et mundus erit ad
vesperum.<br/>
20 Si quis hoc ritu non fuerit expiatus, peribit anima illius
de medio ecclesiae, quia sanctuarium Domini polluit et non est aqua
lustrationis aspersus; immundus est.<br/>
21 Erit vobis praeceptum legitimum sempiternum. Ipse quoque,
qui aspergit aqua lustrali, lavabit vestimenta sua; omnis, qui tetigerit aquas
expiationis, immundus erit usque ad vesperum.<br/>
22 Quidquid tetigerit immundus, immundum erit, et anima, quae
horum quippiam tetigerit, immunda erit usque ad vesperum ”.<b></b></p>, <p><b>
</b></p>][<p></p>, <p><b>2</b><b>0</b><br/>
1 Veneruntque filii Israel et omnis congregatio in de sertum
Sin mense primo, et mansit populus in Cades. Mortuaque est ibi Maria et sepulta
in eodem loco.<br/>
2 Cumque indigeret aqua populus, convenerunt adversum Moysen
et Aaron<br/>
3 et versi in seditionem dixerunt: “ Utinam perissemus
inter fratres nostros coram Domino!<br/>
4 Cur eduxistis ecclesiam Domini in solitudinem, ut et nos et
nostra iumenta moriamur?<br/>
5 Quare nos fecistis ascendere de Aegypto et adduxistis in
locum istum pessimum, qui seri non potest, qui nec ficum gignit nec vineas nec
malogranata, insuper et aquam non habet ad bibendum? ”.<br/>
6 Venitque Moyses et Aaron, relicta congregatione, ad
introitum tabernaculi conventus corrueruntque proni in terram, et apparuit
gloria Domini super eos.<br/>
7 Locutusque est Dominus ad Moysen dicens:<br/>
8 “ Tolle virgam et congrega populum, tu
et Aaron frater tuus; et loquimini ad petram coram eis, et illa dabit aquas.
Cumque eduxeris aquam de petra, potabis congregationem et iumenta eius ”.<br/>
9 Tulit igitur Moyses virgam, quae erat in conspectu Domini,
sicut praeceperat ei.<br/>
10 Et congregaverunt Moyses et Aaron populum ante petram,
dixitque eis: “ Audite, rebelles; num de petra hac vobis
aquam poterimus eicere? ”.<br/>
11 Cumque elevasset Moyses manum percutiens virga bis silicem,
egressae sunt aquae largissimae, ita ut populus biberet et iumenta.<br/>
12 Dixitque Dominus ad Moysen et Aaron: “
Quia non credidistis mihi, ut sanctificaretis me coram filiis Israel, non
introducetis hos populos in terram, quam dabo eis ”.<br/>
13 Hae sunt aquae Meriba, ubi iurgati sunt filii Israel contra
Dominum, et sanctificatus est in eis.<br/>
14 Misit nuntios Moyses de Cades ad regem Edom, qui dicerent: “ Haec mandat frater tuus Israel: Nosti omnem laborem, qui apprehendit
nos,<br/>
15 quomodo descenderint patres nostri in Aegyptum, et
habitaverimus ibi multo tempore, afflixerintque nos Aegyptii et patres nostros,<br/>
16 et quomodo clamaverimus ad Dominum, et exaudierit nos
miseritque angelum, qui eduxerit nos de Aegypto. Ecce nos in urbe Cades, quae
est in extremis finibus tuis, positi<br/>
17 obsecramus, ut nobis transire liceat per terram tuam: non
ibimus per agros nec per vineas, non bibemus aquas de puteis tuis; sed
gradiemur via regia, nec ad dexteram nec ad sinistram declinantes, donec
transeamus terminos tuos ”.<br/>
18 Cui respondit Edom: “ Non transibis
per me, alioquin armatus occurram tibi ”.<br/>
19 Dixeruntque filii Israel: “ Per tritam
gradiemur viam et, si biberimus aquas tuas ego et pecora mea, dabo, quod iustum
est: nulla erit in pretio difficultas; tantum velociter transeamus ”.<br/>
20 At ille respondit: “ Non transibis! ”. Statimque egressus est obvius cum infinita multitudine et manu forti<br/>
21 nec voluit acquiescere Israeli, ut concederet transitum per
fines suos; quam ob rem divertit ab eo Israel.<br/>
22
Cumque castra movissent de Cades, venerunt in montem Hor,<br/>
23 ubi locutus est Dominus ad Moysen et Aaron in monte Hor,
qui est in finibus terrae Edom:<br/>
24 “ Congregabitur, inquit, Aaron ad populum suum. Non enim intrabit terram, quam dedi filiis Israel, eo
quod rebelles fuistis ori meo ad aquas Meriba.<br/>
25
Tolle Aaron et Eleazarum filium eius cum eo et duces eos in montem Hor.<br/>
26 Cumque nudaveris patrem veste sua, indues ea Eleazarum
filium eius: Aaron colligetur et morietur ibi ”.<br/>
27 Fecit Moyses, ut praeceperat Dominus, et ascenderunt in
montem Hor coram omni congregatione.<br/>
28 Cumque Aaron spoliasset vestibus suis, induit eis Eleazarum
filium eius. Illo mortuo in montis
supercilio, descendit cum Eleazaro.<br/>
29 Omnis autem congregatio videns occubuisse Aaron flevit
super eo triginta diebus tota domus Israel.<b></b></p>, <p><b>
</b></p>][<p></p>, <p><b>2</b><b>1</b><br/>
1 Quod cum audisset Chana naeus rex Arad, qui habita bat in
Nageb, venisse scilicet Israel per viam Atarim, pugnavit contra illum et duxit
ex eo captivos.<br/>
2 At Israel voto se Domino obligans ait: “ Si tradideris
populum istum in manu mea, delebo urbes eius ”.<br/>
3 Exaudivitque Dominus preces Israel et tradidit Chananaeum,
quem ille interfecit, subversis urbibus eius, et vocavit nomen loci illius
Horma.<br/>
4 Profecti sunt autem et de monte Hor per viam, quae ducit ad
mare Rubrum, ut circumirent terram Edom. Et taedere coepit populum itineris.<br/>
5 Locutusque contra Deum et Moysen ait: “ Cur eduxisti nos
de Aegypto, ut moreremur in solitudine? Deest panis, non sunt aquae; anima
nostra iam nauseat super cibo isto levissimo ”.<br/>
6 Quam ob rem misit Dominus in populum ignitos serpentes, qui
mordebant populum, et mortuus est populus multus ex Israel.<br/>
7 Et venerunt ad Moysen atque dixerunt: “
Peccavimus, quia locuti sumus contra Dominum et te; ora, ut tollat a nobis
serpentes ”. Oravitque Moyses pro populo.<br/>
8 Et locutus est Dominus ad eum: “ Fac
serpentem ignitum et pone eum pro signo: qui percussus aspexerit eum, vivet ”.<br/>
9 Fecit ergo Moyses serpentem aeneum et posuit eum pro signo;
quem cum percussi aspicerent, sanabantur.<br/>
10 Profectique filii Israel castrametati sunt in Oboth,<br/>
11 unde egressi fixere tentoria in Ieabarim, in solitudine,
quae respicit Moab contra orientalem plagam.<br/>
12 Et inde moventes venerunt ad torrentem Zared;<br/>
13 quem relinquentes castrametati sunt ultra Arnon, qui est in
deserto, quod prominet de finibus Amorraei. Siquidem Arnon terminus est Moab
dividens Moabitas et Amorraeos.<br/>
14 Unde dicitur
in libro bellorum Domini:<br/>
“ Vaheb in Supha<br/>
et torrentes Arnon.<br/>
15 Scopuli torrentium inclinati sunt<br/>
in habitationem Ar<br/>
et recumbunt in finibus Moabitarum ”.<br/>
16 Ex eo loco in Beer. Hic est puteus, super quo locutus est Dominus ad Moysen: “ Congrega populum,
et dabo ei aquam ”.<br/>
17 Tunc cecinit Israel carmen istud:<br/>
“ Ascendat puteus. Concinite ei.<br/>
18 Puteus, quem foderunt principes<br/>
et paraverunt duces populi<br/>
in sceptris et in baculis suis ”.<br/>
De solitudine in Matthana;<br/>
19 de Matthana in Nahaliel; de Nahaliel in Bamoth;<br/>
20 de Bamoth in vallem, quae est in regione Moab in vertice
Phasga, qui respicit contra desertum.<br/>
21 Misit autem Israel nuntios ad Sehon regem Amorraeorum
dicens:<br/>
22 “ Obsecro, ut transire mihi liceat per terram tuam: non
declinabimus in agros et vineas, non bibemus aquas ex puteis. Via regia gradiemur,
donec transeamus terminos tuos ”.<br/>
23 Qui concedere noluit, ut transiret Israel per fines suos;
quin potius, populo congregato, egressus est obviam in desertum et venit in
Iasa pugnavitque contra Israel.<br/>
24 A quo percussus est in ore gladii, et possessa est terra
eius ab Arnon usque Iaboc et filios Ammon; quia forti praesidio tenebantur
termini Ammonitarum.<br/>
25 Tulit ergo Israel omnes civitates eius et habitavit in
urbibus Amorraei, in Hesebon scilicet et viculis eius.<br/>
26 Hesebon enim erat urbs Sehon regis Amorraei, qui pugnavit
contra primum regem Moab et tulit omnem terram, quae dicionis illius fuerat
usque Arnon.<br/>
27 Idcirco dicitur in proverbio:<br/>
“ Venite in Hesebon!<br/>
Aedificetur
et construatur civitas Sehon!<br/>
28 Ignis egressus est de Hesebon,<br/>
flamma de oppido Sehon<br/>
et devoravit Ar Moabitarum<br/>
et deglutivit excelsa Arnon.<br/>
29 Vae tibi, Moab;<br/>
peristi, popule Chamos!<br/>
Dedit
filios eius in fugam<br/>
et filias in captivitatem<br/>
regi Amorraeorum Sehon.<br/>
30 Iecimus sagittas in eos,<br/>
disperiit Hesebon usque Dibon.<br/>
Vastavimus
usque Nophe<br/>
et usque Medaba ”.<br/>
31 Habitavit
itaque Israel in terra Amorraei.<br/>
32
Misitque Moyses, qui explorarent Iazer, cuius ceperunt viculos et expulerunt
Amorraeos, qui erant ibi.<br/>
33 Verteruntque se et ascenderunt per viam Basan, et occurrit
eis Og rex Basan cum omni populo suo pugnaturus in Edrai.<br/>
34 Dixitque Dominus ad Moysen: “ Ne timeas eum, quia in manu tua tradidi
illum et omnem populum ac terram eius, faciesque illi, sicut fecisti Sehon regi
Amorraeorum habitatori Hesebon ”.<br/>
35 Percusserunt igitur et hunc cum filiis suis universumque
populum eius usque ad internecionem; et possederunt terram illius.<b></b></p>, <p><b>
</b></p>][<p></p>, <p><b>3</b><b>2</b><br/>
1 Filii autem Ruben et Gad habebant pecora multa, et erat
illis in iumentis infinita substantia. Cumque vidissent Iazer et Galaad aptas
animalibus alendis terras,<br/>
2 venerunt ad Moysen et ad Eleazarum sacerdotem et principes
congregationis atque dixerunt:<br/>
3 “ Ataroth et Dibon et Iazer et Nemra, Hesebon et Eleale et Sabam et Nabo
et Beon,<br/>
4 terra, quam percussit Dominus in conspectu congregationis
Israel, regio uberrima est ad pastum animalium, et nos servi tui habemus
iumenta plurima ”.<br/>
5 Dixeruntque: “ Si invenimus gratiam
coram te, detur haec terra famulis tuis in possessionem, nec facias nos
transire Iordanem ”.<br/>
6 Quibus respondit Moyses: “ Numquid
fratres vestri ibunt ad pugnam, et vos hic sedebitis?<br/>
7 Cur subvertitis mentes filiorum Israel, ne transire audeant
in terram, quam eis daturus est Dominus?<br/>
8 Nonne ita
egerunt patres vestri, quando misi de Cadesbarne ad explorandam terram?<br/>
9 Cumque venissent usque ad Nehelescol, lustrata omni regione,
subverterunt cor filiorum Israel, ut non intrarent terram, quam eis Dominus
dedit.<br/>
10 Qui iratus iuravit dicens:<br/>
11 "Non videbunt homines isti, qui ascenderunt ex
Aegypto, a viginti annis et supra, terram, quam sub iuramento pollicitus sum
Abraham, Isaac et Iacob; nam noluerunt sequi me,<br/>
12 praeter Chaleb filium Iephonne Cenezaeum et Iosue filium
Nun: isti secuti sunt Dominum!".<br/>
13 Iratusque Dominus adversum Israel circumduxit eum per
desertum quadraginta annis, donec consumeretur universa generatio, quae fecerat
malum in conspectu eius.<br/>
14 Et ecce, inquit, vos surrexistis pro patribus vestris
progenies hominum peccatorum, ut augeretis furorem irae Domini contra Israel.<br/>
15 Quod si nolueritis sequi eum, in solitudine iterum populum
hunc circumducet, et vos causa eritis necis omnium ”.<br/>
16 At illi prope accedentes dixerunt: “ Caulas ovium
fabricabimus pro iumentis nostris, parvulis quoque nostris urbes;<br/>
17 nos autem ipsi armati et accincti pergemus ad proelium ante
filios Israel, donec introducamus eos ad loca sua. Parvuli nostri erunt in
urbibus muratis propter habitatorum insidias.<br/>
18 Non revertemur in domos nostras usque dum possideant filii
Israel hereditatem suam;<br/>
19 nec quidquam quaeremus trans Iordanem et ultra, quia iam
habemus nostram hereditatem in orientali eius plaga ”.<br/>
20 Quibus Moyses ait: “ Si feceritis quod promittitis, si
expediti perrexeritis coram Domino ad pugnam,<br/>
21 et omnis vir bellator armatus Iordanem transierit, donec
expulerit Dominus inimicos suos ante se,<br/>
22 et subiecta ei omni terra redieritis in terram hanc, tunc
eritis inculpabiles apud Dominum et apud Israel et obtinebitis terram hanc in
hereditatem coram Domino.<br/>
23 Sin autem, quod dicitis, non feceritis, nulli dubium est
quin peccetis in Dominum; et scitote quoniam peccatum vestrum apprehendet vos.<br/>
24
Aedificate ergo urbes parvulis vestris et caulas ovibus et, quod polliciti
estis, implete ”.<br/>
25 Dixeruntque filii Gad et Ruben ad Moysen: “ Servi tui sumus, faciemus, quod iubet dominus noster:<br/>
26 parvulos nostros, mulieres, pecora ac iumenta remanebunt
ibi in urbibus Galaad;<br/>
27 famuli autem tui, omnes expediti pergent coram Domino ad
bellum, sicut tu, domine, loqueris ”.<br/>
28 Praecepit ergo Moyses Eleazaro sacerdoti et Iosue filio Nun
et principibus familiarum per tribus filiorum Israel et dixit ad eos:<br/>
29 “ Si transierint filii Gad et filii
Ruben vobiscum Iordanem omnes armati ad bellum coram Domino, et vobis fuerit
terra subiecta, date eis Galaad in possessionem.<br/>
30 Sin autem noluerint transire armati vobiscum in terram
Chanaan, inter vos habitandi accipiant loca ”.<br/>
31 Responderuntque filii Gad et filii Ruben: “ Sicut locutus est Dominus servis suis, ita faciemus.<br/>
32 Ipsi armati
pergemus coram Domino in terram Chanaan; et possidebimus hereditatem nostram
trans Iordanem ”.<br/>
33 Dedit itaque Moyses filiis Gad et Ruben et dimidiae tribui
Manasse filii Ioseph regnum Sehon regis Amorraei et regnum Og regis Basan,
terram cum urbibus suis et terminis, urbes terrae per circuitum.<br/>
34 Igitur exstruxerunt filii Gad Dibon et Ataroth et Aroer<br/>
35 et Atrothsophan et Iazer et Iegbaa<br/>
36 et Bethnemra et Betharan, urbes munitas, et caulas
pecoribus suis.<br/>
37 Filii vero Ruben aedificaverunt Hesebon et Eleale et
Cariathaim<br/>
38 et Nabo et Baalmeon, versis nominibus, Sabama quoque,
imponentes vocabula urbibus, quas exstruxerant.<br/>
39 Porro filii Machir filii Manasse perrexerunt in Galaad et
ceperunt eam, expulso Amorraeo habitatore eius.<br/>
40 Dedit ergo Moyses terram Galaad Machir filio Manasse, qui
habitavit in ea.<br/>
41 Iair autem filius Manasse abiit et occupavit vicos eius,
quos appellavit Havoth Iair (id est villas Iair).<br/>
42
Nobe quoque perrexit et apprehendit Canath cum viculis suis vocavitque eam ex
nomine suo Nobe.<b></b></p>, <p><b>
</b></p>][<p></p>, <p><b>3</b><b>3</b><br/>
1 Hae sunt mansiones filiorum Israel, qui egressi sunt de Ae gypto
per turmas suas in manu Moysi et Aaron,<br/>
2 quas descripsit Moyses iuxta castrorum loca, quae Domini
iussione mutabant.<br/>
3 Profecti igitur de Ramesse mense primo, quinta decima die
mensis primi, altera die Paschae, filii Israel in manu excelsa, videntibus
cunctis Aegyptiis<br/>
4 et sepelientibus primogenitos, quos percusserat Dominus, nam
et in diis eorum exercuerat ultionem,<br/>
5 castrametati sunt in Succoth.<br/>
6 Et de Succoth venerunt in Etham, quae est in extremis
finibus solitudinis.<br/>
7 Inde egressi venerunt contra Phihahiroth, quae respicit
Beelsephon, et castrametati sunt ante Magdolum.<br/>
8 Profectique de Phihahiroth transierunt per medium mare in
solitudinem, et ambulantes tribus diebus per desertum Etham castrametati sunt
in Mara.<br/>
9 Profectique de Mara venerunt in Elim, ubi erant duodecim
fontes aquarum et palmae septuaginta; ibique castrametati sunt.<br/>
10 Sed et inde egressi
fixerunt tentoria super mare Rubrum. Profectique de mari Rubro<br/>
11 castrametati sunt in deserto Sin;<br/>
12 unde egressi venerunt in Daphca.<br/>
13 Profectique de Daphca castrametati sunt in Alus.<br/>
14 Egressique de Alus in Raphidim fixere tentoria, ubi populo
defuit aqua ad bibendum;<br/>
15 profectique de Raphidim castrametati sunt in deserto Sinai.<br/>
16 Sed et de solitudine Sinai egressi venerunt ad Cibrottaava;<br/>
17 profectique de Cibrottaava castrametati sunt in Aseroth.<br/>
18 Et de Aseroth venerunt in Rethma;<br/>
19 profectique de Rethma castrametati sunt in Remmonphares.<br/>
20 Unde egressi venerunt in Lebna;<br/>
21 de Lebna castrametati sunt in Ressa;<br/>
22 egressique de Ressa venerunt in Ceelatha,<br/>
23 unde profecti castrametati sunt in monte Sepher.<br/>
24 Egressi de monte Sepher venerunt in Arada;<br/>
25 inde proficiscentes castrametati sunt in Maceloth;<br/>
26 profectique de Maceloth venerunt in Thahath;<br/>
27 de Thahath castrametati sunt in Thare.<br/>
28 Unde egressi fixere tentoria in Methca<br/>
29 et de Methca castrametati sunt in Hesmona;<br/>
30 profectique de Hesmona venerunt in Moseroth.<br/>
31 Et de Moseroth castrametati sunt in Beneiacan;<br/>
32 profectique de Beneiacan venerunt in montem Gadgad;<br/>
33 unde profecti castrametati sunt in Ietebatha.<br/>
34 Et de Ietebatha venerunt in Ebrona;<br/>
35 egressique de Ebrona castrametati sunt in Asiongaber.<br/>
36 Inde profecti venerunt in desertum Sin, hoc est Cades.<br/>
37 Egressique de Cades castrametati sunt in monte Hor in
extremis finibus terrae Edom.<br/>
38 Ascenditque Aaron sacerdos in montem Hor, iubente Domino,
et ibi mortuus est anno quadragesimo egressionis filiorum Israel ex Aegypto,
mense quinto, prima die mensis,<br/>
39 cum esset annorum centum viginti trium.<br/>
40 Audivitque Chananaeus rex Arad, qui habitabat in Nageb, in
terra Chanaan, venisse filios Israel.<br/>
41 Et profecti de monte Hor castrametati sunt in Salmona;<br/>
42 unde egressi venerunt in Phinon.<br/>
43 Profectique de Phinon castrametati sunt in Oboth;<br/>
44 et de Oboth venerunt in Ieabarim, quae est in finibus
Moabitarum.<br/>
45 Profectique de Ieabarim fixere tentoria in Dibongad;<br/>
46 unde egressi castrametati sunt in Elmondeblathaim.<br/>
47 Egressique de Elmondeblathaim venerunt ad montes Abarim
contra Nabo.<br/>
48 Profectique de montibus Abarim transierunt ad campestria
Moab supra Iordanem contra Iericho;<br/>
49 ibique castrametati sunt de Bethiesimoth usque ad
Abelsettim in campestribus Moab.<br/>
50 Ubi locutus est Dominus ad Moysen:<br/>
51 “ Praecipe filiis Israel et dic ad eos: Quando transieritis
Iordanem intrantes terram Chanaan,<br/>
52 disperdite cunctos habitatores terrae ante vos, confringite
omnes imagines eorum et omnes statuas comminuite atque omnia excelsa vastate.<br/>
53 Possidebitis terram et habitabitis in ea. Ego enim dedi
vobis illam in possessionem,<br/>
54 quam dividetis inter tribus vestras. Maiori dabitis
latiorem et minori angustiorem; singulis, ut sors ceciderit, ita tribuetur
hereditas; per tribus et familias possessio dividetur.<br/>
55 Sin autem nolueritis expellere habitatores terrae, qui
remanserint, erunt vobis quasi spinae in oculis vestris et sudes in lateribus,
et adversabuntur vobis in terra habitationis vestrae;<br/>
56 et, quidquid illis cogitaveram facere, vobis faciam ”.<b></b></p>, <p><b>
</b></p>][<p></p>, <p><b>3</b><b>4</b><br/>
1 Locutusque est Dominus ad Moysen dicens:<br/>
2 “ Praecipe fi liis Israel et dices ad eos: Cum ingressi
fueritis terram hanc Chanaan, et in possessionem vobis sorte ceciderit, his
finibus terminabitur.<br/>
3 Pars meridiana incipiet a solitudine Sin, quae est iuxta
Edom, et habebit terminos contra orientem mare Salsissimum.<br/>
4 Qui circuibunt australem plagam per ascensum Acrabbim (id
est Scorpionum), ita ut transeant in Sin et perveniant ad meridiem Cadesbarne,
unde egredientur ad Asaraddar et tendent usque ad Asemona.<br/>
5 Ibitque per gyrum terminus ab Asemona usque ad torrentem
Aegypti, et maris Magni litore finietur.<br/>
6 Plaga autem occidentalis a mari Magno incipiet et ipso fine
claudetur.<br/>
7 Porro ad septentrionalem plagam a mari Magno termini
incipient pervenientes usque ad montem Hor,<br/>
8 a quo venient in introitum Emath usque ad terminos Sedada.<br/>
9 Ibuntque confinia usque ad Zephrona et Asarenon. Hi erunt
termini in parte aquilonis.<br/>
10 Inde metabuntur fines contra orientalem plagam de Asarenon
usque Sephama;<br/>
11 et de Sephama descendent termini in Rebla ad orientem Ain;
inde descendent et pervenient ad latus maris Chenereth in oriente<br/>
12 et tendent usque ad Iordanem, et ad ultimum Salsissimo
claudentur mari.<br/>
Hanc habebitis terram per fines suos in circuitu ”.<br/>
13 Praecepitque Moyses filiis Israel dicens: “ Haec erit
terra, quam possidebitis sorte et quam iussit Dominus dari novem tribubus et
dimidiae tribui.<br/>
14 Tribus enim filiorum Ruben per familias suas et tribus
filiorum Gad iuxta cognationum numerum media quoque tribus Manasse,<br/>
15 id est duae semis tribus, acceperunt partem suam trans
Iordanem contra Iericho ad orientalem plagam ”.<br/>
16 Et ait Dominus ad Moysen:<br/>
17 “ Haec sunt nomina virorum, qui terram vobis divident:
Eleazar sacerdos et Iosue filius Nun<br/>
18 et singuli principes de tribubus singulis,<br/>
19 quorum ista sunt vocabula: de tribu Iudae Chaleb filius
Iephonne;<br/>
20 de tribu Simeon Samuel filius Ammiud;<br/>
21 de tribu Beniamin Elidad filius Chaselon;<br/>
22 de tribu filiorum Dan Bocci filius Iogli.<br/>
23 Filiorum Ioseph: de tribu Manasse Hanniel filius Ephod,<br/>
24 de tribu Ephraim Camuel filius Sephtan.<br/>
25 De tribu Zabulon Elisaphan filius Pharnach;<br/>
26 de tribu Issachar dux Phaltiel filius Ozan;<br/>
27 de tribu Aser Ahiud filius Salomi;<br/>
28 de tribu Nephthali Phedael filius Ammiud ”.<br/>
29 Hi sunt, quibus praecepit Dominus, ut dividerent filiis
Israel terram Chanaan.<b></b></p>, <p><b>
</b></p>][<p></p>, <p><b>3</b><b>5</b><br/>
1 Haec quoque locutus est Do minus ad Moysen in campe stribus
Moab supra Iordanem contra Iericho:<br/>
2 “ Praecipe filiis Israel, ut dent Levitis de possessionibus
suis urbes ad habitandum et suburbana earum per circuitum,<br/>
3 ut ipsi in oppidis maneant, et suburbana sint pecoribus ac
substantiae et omnibus animalibus eorum;<br/>
4 quae a muris civitatum forinsecus per circuitum mille
cubitos spatio tendentur.<br/>
5 Et mensurabitis extra civitatem contra orientem duo milia
cubitorum, et contra meridiem similiter duo milia, ad mare quoque, quod
respicit ad occidentem, eadem mensura erit, et septentrionalis plaga aequali
termino finietur; eruntque urbes in medio et foris suburbana.<br/>
6 De ipsis autem oppidis, quae Levitis dabitis, sex erunt in
fugitivorum auxilia separata, ut fugiat ad ea, qui nesciens fuderit sanguinem;
et, exceptis his, alia quadraginta duo oppida dabitis,<br/>
7 id est simul quadraginta octo cum suburbanis suis.<br/>
8 Ipsaeque urbes, quas dabitis de possessionibus filiorum
Israel, ab his, qui plus habent, plures auferetis, et, qui minus, pauciores;
singuli iuxta mensuram hereditatis suae dabunt oppida Levitis ”.<br/>
9 Ait Dominus ad Moysen:<br/>
10 “ Loquere filiis Israel et dices ad eos: Quando transgressi
fueritis Iordanem in terram Chanaan,<br/>
11 eligetis urbes, quae esse debeant in praesidia fugitivorum,
qui nolentes sanguinem fuderint;<br/>
12 erunt vobis urbes refugii contra ultorem, et occisor non
morietur, donec stet in conspectu congregationis, et causa illius iudicetur.<br/>
13 De ipsis autem sex urbibus, quae ad fugitivorum subsidia
separantur,<br/>
14 tres erunt trans Iordanem et tres in terra Chanaan,<br/>
15 tam filiis Israel quam advenis atque peregrinis, ut
confugiat ad eas sex, qui nolens sanguinem fuderit.<br/>
16
Si quis ferro percusserit, et mortuus fuerit, qui percussus est, reus erit
homicidii et ipse morietur.<br/>
17 Si lapidem mortiferum iecerit, et ictus occiderit,
similiter punietur.<br/>
18 Si ligno mortifero percusserit eum et interfecerit,
homicida est; ipse morte punietur.<br/>
19
Ultor sanguinis homicidam interficiet: statim ut apprehenderit eum,
interficiet.<br/>
20 Si per odium quis hominem impulerit vel iecerit quippiam in
eum per insidias<br/>
21 aut, cum esset inimicus, manu percusserit, et ille mortuus
fuerit, percussor homicidii reus erit: ultor sanguinis statim ut invenerit eum,
iugulabit.<br/>
22 Quod si fortuitu et absque odio eum percusserit vel
quidpiam in eum iecerit absque insidiis,<br/>
23 vel quemlibet lapidem mortiferum in eum devolverit, cum eum
non vidisset, et ille mortuus est, quamvis eum non oderit nec quaesierit ei
malum,<br/>
24 iudicabit congregatio inter percussorem et ultorem
sanguinis secundum has regulas<br/>
25 et liberabit occisorem de manu ultoris sanguinis et reducet
in civitatem refugii, ad quam confugerat, manebitque ibi, donec sacerdos
magnus, qui oleo sancto unctus est, moriatur.<br/>
26 Si interfector extra fines civitatis refugii, in quam
confugerat, exierit,<br/>
27 et invenerit eum ultor sanguinis ibi et interfecerit,
absque noxa erit, qui eum occiderit;<br/>
28 debuerat enim profugus usque ad mortem pontificis in
civitate refugii residere. Postquam autem
ille obierit, homicida revertetur in terram suam.<br/>
29 Haec erunt vobis in legitima iudicii pro generationibus
vestris, in cunctis habitationibus vestris.<br/>
30 Homicida sub testibus occidetur; ad unius testimonium
nullus ad mortem condemnabitur.<br/>
31 Non accipietis pretium pro eo, qui reus est sanguinis, sed
morietur.<br/>
32 Neque accipietis pretium, ut fugiat in civitatem refugii
sui, ut revertatur et habitet in terra ante mortem sacerdotis.<br/>
33 Non polluetis terram habitationis vestrae, quia sanguis
polluit terram, nec aliter expiari potest nisi per eius sanguinem, qui alterius
sanguinem fuderit.<br/>
34 Non maculabitis terram habitationis vestrae, me commorante
vobiscum. Ego enim sum Dominus, qui habito inter filios Israel ”.<b></b></p>, <p><b>
</b></p>][<p></p>, <p><b>3</b><b>6</b><br/>
1 Accesserunt autem et princi pes familiarum tribus filio rum
Galaad filii Machir filii Manasse de stirpe filiorum Ioseph; locutique sunt
Moysi coram principibus familiarum Israel<br/>
2 atque dixerunt: “ Tibi domino nostro praecepit Dominus, ut
terram sorte divideres filiis Israel et ut filiabus Salphaad fratris nostri
dares hereditatem debitam patri;<br/>
3 quas si alterius tribus homines uxores acceperint, sequetur
possessio sua, et translata ad aliam tribum de nostra hereditate minuetur.<br/>
4 Atque ita fiet, ut cum iobeleus advenerit, addetur possessio
earum possessioni tribus, ad quam pertinent, et a possessione tribus patrum
nostrorum auferetur ”.<br/>
5 Respondit Moyses filiis Israel et, Domino praecipiente, ait:
“ Recte tribus filiorum Ioseph locuta est,<br/>
6 et haec lex super filiabus Salphaad a Domino promulgata est:
Nubant, quibus volunt, tantum ut suae tribus hominibus,<br/>
7 ne commisceatur possessio filiorum Israel de tribu in
tribum; filii Israel adhaerebunt possessioni tribus patrum suorum,<br/>
8 et cunctae filiae heredes e filiis Israel maritos e
cognatione tribus patrum suorum accipient, ut hereditas permaneat in familiis,<br/>
9 nec commisceatur possessio de tribu in tribum alteram, sed
filii Israel adhaerebunt possessioni tribuum suarum ”.<br/>
10 Sicut mandavit Dominus Moysi, sic fecerunt filiae Salphaad<br/>
11 et nupserunt Maala et Thersa et Hegla et Melcha et Noa
filiis patruorum suorum<br/>
12 de familiis Manasse, qui fuit filius Ioseph; et possessio,
quae illis fuerat attributa, mansit in tribu et familia patris earum.<br/>
13 Haec sunt mandata atque iudicia, quae mandavit Dominus per
manum Moysi ad filios Israel in campestribus Moab supra Iordanem contra
Iericho.<br/>
 </p>, <p align="center" style="text-align:center"><b>
</b></p>]</div>
    </text>