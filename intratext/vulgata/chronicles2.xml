<text>
    <div>[<p align="center" style="text-align:center"></p>, <p align="center" style="text-align:center"><b>LIBER SECUNDUS PARALIPOMENON</b></p>, <p align="center" style="text-align:center"><b></b></p>, <p><b>1</b><br/>
1 Confortatus est ergo Salomon filius David in regno suo, et
Dominus Deus eius erat cum eo et magnificavit eum in excelsum.<br/>
2 Praecepitque Salomon universo Israeli, tribunis et
centurionibus et iudicibus et ducibus omnis Israel et principibus familiarum<br/>
3 et abiit cum universa multitudine in excelsum Gabaon, ubi
erat tabernaculum conventus Dei, quod fecit Moyses famulus Dei in solitudine.<br/>
4 Arcam autem Dei adduxerat David de Cariathiarim in locum,
quem praeparaverat ei et ubi fixerat illi tabernaculum, hoc est in Ierusalem;<br/>
5 altare quoque aeneum, quod fabricatus fuerat Beseleel filius
Uri filii Hur, ibi erat coram tabernaculo Domini; ibique requisivit eum Salomon
et omnis ecclesia.<br/>
6 Ascenditque ibi
Salomon ad altare aeneum coram tabernaculo conventus Domini et obtulit in eo
mille hostias.<br/>
7 Ecce autem in ipsa nocte apparuit ei Deus dicens: “ Postula,
quod vis, ut dem tibi ”.<br/>
8 Dixitque Salomon Deo: “ Tu fecisti cum David patre meo
misericordiam magnam et constituisti me regem pro eo.<br/>
9 Nunc ergo, Domine Deus, impleatur sermo tuus, quem
pollicitus es David patri meo; tu enim me fecisti regem super populum tuum
multum, qui tam innumerabilis est quam pulvis terrae.<br/>
10 Da mihi sapientiam et intellegentiam, ut ingrediar et
egrediar coram populo tuo; quis enim potest hunc populum tuum digne, qui tam
grandis est, iudicare? ”.<br/>
11 Dixit autem Deus ad Salomonem: “ Quia hoc magis placuit
cordi tuo et non postulasti divitias et substantiam et gloriam neque animas
eorum, qui te oderant, sed nec dies vitae plurimos, petisti autem sapientiam et
scientiam, ut iudicare possis populum meum, super quem constitui te regem,<br/>
12 sapientia et scientia data sunt tibi; divitias autem et
substantiam et gloriam dabo tibi, ita ut nullus in regibus nec ante te nec post
te fuerit similis tui ”.<br/>
13 Venit ergo Salomon ab excelso Gabaon in Ierusalem coram
tabernaculo conventus et regnavit super Israel.<br/>
14 Congregavitque sibi currus et equites, et facti sunt ei
mille quadringenti currus et duodecim milia equitum, et fecit eos esse in
urbibus quadrigarum et cum rege in Ierusalem.<br/>
15 Praebuitque rex argentum et aurum in Ierusalem quasi
lapides et cedros quasi sycomoros, quae nascuntur in Sephela multitudine magna.<br/>
16 Adducebantur autem ei equi de Aegypto et de Coa;
negotiatores regis de Coa emebant pretio<br/>
17 et faciebant ascendere et exire de Aegypto quadrigam
sescentis argenteis et equum centum quinquaginta; similiter universis regibus
Hetthaeorum et Syriae per manus suas educebant.<br/>
18 Decrevit autem Salomon aedificare domum nomini Domini et
palatium sibi.<b></b></p>, <p><b>
</b></p>][<p></p>, <p><b>2</b><br/>
1 Et numeravit septuaginta milia virorum portantium umeris et
octoginta milia, qui caederent lapides in montibus, praepositosque eorum tria
milia sescentos.<br/>
2 Misit quoque ad Hiram regem Tyri dicens: “ Sicut egisti cum
David patre meo et misisti ei ligna cedrina, ut aedificaret sibi domum ad
habitandum in ea,<br/>
3 sic fac mecum, ut aedificem domum nomini Domini Dei mei, ut
consecrem eam ad adolendum coram illo fumiganda aromata et ad propositionem
panum sempiternam et ad holocautomata mane et vespere, sabbatis quoque et
neomeniis et sollemnitatibus Domini Dei nostri in sempiternum, quae mandata
sunt Israeli.<br/>
4 Domus enim, quam aedificare cupio, magna est; magnus est
enim Deus noster super omnes deos.<br/>
5 Quis ergo poterit praevalere, ut aedificet ei dignam domum?
Si caelum et caeli caelorum capere eum nequeunt, quantus ego sum, ut possim
aedificare ei domum? Sed ad hoc tantum, ut adoleatur incensum coram illo.<br/>
6 Mitte ergo mihi virum eruditum, qui noverit operari in auro et
argento, aere et ferro, purpura, coccino et hyacintho, et qui sciat sculpere
caelaturas cum his artificibus, quos mecum habeo in Iudaea et Ierusalem, quos
praeparavit David pater meus.<br/>
7 Sed et ligna cedrina mitte mihi et arceuthina et pinea de
Libano; scio enim quod servi tui noverint caedere ligna de Libano, et erunt
servi mei cum servis tuis,<br/>
8 ut parentur mihi ligna plurima; domus enim, quam cupio
aedificare, magna erit nimis et inclita.<br/>
9 Praeterea operariis, qui caesuri sunt ligna, servis tuis
dabo in cibaria tritici choros viginti milia et hordei choros totidem et vini
viginti milia batos, olei quoque batos viginti milia ”.<br/>
10 Dixit autem Hiram rex Tyri per litteras, quas miserat Salomoni:
“ Quia dilexit Dominus populum suum, idcirco te regnare fecit super eum ”.<br/>
11 Et addidit dicens: “ Benedictus Dominus, Deus Israel, qui
fecit caelum et terram, qui dedit David regi filium sapientem et eruditum et
sensatum atque prudentem, ut aedificaret domum Domino et palatium sibi.<br/>
12 Misi ergo tibi virum prudentem et scientissimum Hiram
magistrum meum,<br/>
13 filium mulieris de filiabus Dan, cuius pater fuit Tyrius,
qui novit operari in auro et argento, aere et ferro et lapidibus et lignis, in
purpura quoque et hyacintho et bysso et coccino, et qui scit caelare omnem
sculpturam et adinvenire prudenter, quodcumque in opere necessarium est, cum
artificibus tuis et cum artificibus domini mei David patris tui.<br/>
14
Triticum ergo et hordeum et oleum et vinum, quae pollicitus es, domine mi,
mitte servis tuis.<br/>
15 Nos autem caedemus ligna de Libano, quot necessaria
habueris, et applicabimus ea ratibus per mare in Ioppe; tuum autem erit
transferre ea in Ierusalem ”.<br/>
16 Numeravit igitur Salomon omnes viros peregrinos, qui erant
in terra Israel post dinumerationem, quam dinumeravit David pater eius; et
inventi sunt centum quinquaginta milia et tria milia sescenti.<br/>
17 Fecitque ex eis septuaginta milia, qui umeris onera
portarent, et octoginta milia, qui lapides in montibus caederent; tria autem
milia et sescentos praepositos operum populi.<b></b></p>, <p><b>
</b></p>][<p></p>, <p><b>3</b><br/>
1 Et coepit Salomon aedificare domum Domini in Ierusalem in
monte Moria, qui demonstratus fuerat a David patre eius, in loco, quem
paraverat David in area Ornan Iebusaei.<br/>
2 Coepit autem
aedificare mense secundo anno quarto regni sui.<br/>
3 Et hae sunt mensurae, quas statuit Salomon, ut aedificaret
domum Dei: longitudinis cubiti in mensura prima sexaginta, latitudinis cubiti
viginti.<br/>
4 Porticum vero ante frontem, quae tendebatur in longum, iuxta
mensuram latitudinis domus, cubitorum viginti; porro altitudo centum viginti
cubitorum erat. Et deauravit eam intrinsecus auro mundissimo.<br/>
5 Domum quoque maiorem texit tabulis ligneis abiegnis et
laminas auri obryzi affixit per totum; scalpsitque in eis palmas et quasi
catenulas se invicem complectentes.<br/>
6 Stravit quoque
pavimentum templi pretiosissimo marmore decore multo.<br/>
7
Porro aurum erat de Parvaim, de cuius laminis texit domum, et trabes eius et
postes et parietes et ostia; et caelavit cherubim in parietibus.<br/>
8 Fecit quoque domum sancti sanctorum: longitudinem iuxta
latitudinem domus cubitorum viginti et latitudinem similiter viginti cubitorum;
et laminis auri optimi texit eam quasi talentis sescentis.<br/>
9 Sed et pro clavis usus est auro ponderis quinquaginta
siclorum. Cenacula quoque texit auro.<br/>
10 Fecit etiam in domo sancti sanctorum cherubim duos opere
statuario et texit eos auro.<br/>
11 Alae cherubim viginti cubitis extendebantur, ita ut una ala
haberet cubitos quinque et tangeret parietem domus, et altera quinque cubitos
habens alam tangeret alterius cherub.<br/>
12 Similiter cherub alterius ala quinque habebat cubitos et
tangebat parietem, et ala eius altera quinque cubitorum alam cherub alterius
contingebat.<br/>
13 Igitur alae utriusque cherubim expansae erant et
extendebantur per cubitos viginti; ipsi autem stabant erectis pedibus, et
facies eorum erant versae ad exteriorem domum.<br/>
14 Fecit quoque velum ex hyacintho, purpura, cocco et bysso et
intexuit ei cherubim.<br/>
15 Ante fores etiam templi duas columnas, quae triginta et
quinque cubitos habebant altitudinis; porro capita earum quinque cubitorum.<br/>
16 Necnon et quasi catenulas in torque, et superposuit eas
capitibus columnarum; malogranata etiam centum, quae catenulis interposuit.<br/>
17 Ipsas quoque columnas posuit ante faciem templi, unam a
dextris et alteram a sinistris; eam, quae a dextris erat, vocavit Iachin et,
quae ad laevam, Booz.<b></b></p>, <p><b>
</b></p>][<p></p>, <p><b>4</b><br/>
1 Fecit quoque altare aeneum viginti cubitorum longitudinis et
viginti cubitorum latitudinis et decem cubitorum<br/>
2 altitudinis. Mare etiam fusile decem cubitis a labio usque
ad labium rotundum per circuitum; quinque cubitos habebat altitudinis, et
funiculus triginta cubitorum ambiebat gyrum eius.<br/>
3 Similitudo quoque boum erat subter illud, in circuitu
circumdabant illud — decem cubitis — duobus versibus alvum maris
circuibant boves fusiles in una fusione cum mari.<br/>
4 Et ipsum mare super duodecim boves impositum erat, quorum
tres respiciebant aquilonem et alii tres occidentem, porro tres alii meridiem
et tres, qui reliqui erant, orientem habentes mare superpositum; posteriora
autem boum erant intrinsecus sub mari.<br/>
5 Porro vastitas eius habebat mensuram palmi, et labium illius
erat quasi labium calicis vel repandi lilii; capiebatque tria milia batos.<br/>
6 Fecit quoque luteres decem et posuit quinque a dextris et
quinque a sinistris, ut lavarent in eis omnia, quae in holocaustum oblaturi
erant; porro in mari sacerdotes lavabantur.<br/>
7 Fecit autem et candelabra aurea decem secundum speciem, qua
iussa erant fieri, et posuit ea in templo quinque a dextris et quinque a
sinistris.<br/>
8 Necnon et mensas decem, et posuit eas in templo quinque a
dextris et quinque a sinistris; phialas quoque aureas centum.<br/>
9 Fecit etiam atrium sacerdotum et atrium grande et ostia in
atrio, quae texit aere.<br/>
10 Porro mare
posuit in latere dextro contra orientem ad meridiem.<br/>
11 Fecit autem Hiram lebetes et vatilla et phialas et
complevit omne opus regis Salomonis in domo Dei;<br/>
12 hoc est columnas duas et globos et capitella super caput
columnarum duarum et serta duo, quae tegerent globos capitellorum;<br/>
13 malogranata quoque quadringenta et serta duo, ita ut bini
ordines malogranatorum singulis sertis iungerentur, quae protegerent globos
capitellorum columnarum.<br/>
14 Bases etiam fecit et luteres, quos superposuit basibus,<br/>
15 mare unum, boves quoque duodecim sub mari;<br/>
16 et lebetes et vatilla et fuscinulas: omnia vasa fecit regi
Salomoni Hiram magister eius pro domo Domini ex aere mundissimo.<br/>
17 In regione Iordanis fudit ea rex in argillosa terra inter
Succoth et Saredatha.<br/>
18 Fecitque Salomon multitudinem vasorum innumerabilem, ita ut
ignoraretur pondus aeris.<br/>
19 Fecitque Salomon omnia vasa domus Dei et altare aureum et
mensas et super eas panes propositionis;<br/>
20 candelabra quoque cum lucernis suis, ut lucerent ante Dabir
iuxta ritum, ex auro purissimo,<br/>
21 et florem et lucernas et forcipes aureos: omnia de auro
perfectissimo facta sunt;<br/>
22 cultros quoque et phialas et sartagines et turibula ex auro
purissimo. Et ostia templi interiora in sancta sanctorum et ostia templi
forinsecus aurea.<b></b></p>, <p><b>
</b></p>][<p></p>, <p><b>5</b><br/>
1 Sicque completum est omne opus, quod fecit Salomon in do mo
Domini. Intulit
igitur Salomon omnia, quae voverat David pater suus, argentum et aurum, et
universa vasa posuit in thesauris domus Dei.<br/>
2 Post quae congregavit maiores natu Israel et cunctos
principes tribuum et capita familiarum de filiis Israel in Ierusalem, ut
adducerent arcam foederis Domini de civitate David, quae est Sion.<br/>
3
Venerunt igitur ad regem omnes viri Israel in die sollemni mensis septimi.<br/>
4 Cumque venissent cuncti seniorum Israel, portaverunt Levitae
arcam<br/>
5 et intulerunt eam et tabernaculum conventus et omnem
paraturam tabernaculi. Porro omnia vasa
sanctuarii, quae erant in tabernaculo, portaverunt sacerdotes levitici generis.<br/>
6 Rex autem Salomon et universus coetus Israel, omnes, qui
fuerunt congregati ad eum ante arcam, immolabant oves et boves absque ullo
numero: tanta enim erat multitudo victimarum.<br/>
7 Et intulerunt sacerdotes arcam foederis Domini in locum suum
ad Dabir templi, in sancta sanctorum subter alas cherubim,<br/>
8 ita ut cherubim expanderent alas suas super locum, in quo
posita erat arca, et ipsam arcam tegerent cum vectibus suis ab alto.<br/>
9 Vectium autem, quibus portabatur arca, quia paululum
longiores erant, capita parebant ante Dabir; si vero quis erat extrinsecus eos
videre non poterat. Fuit itaque arca ibi usque in praesentem diem.<br/>
10 Nihilque erat aliud in arca, nisi duae tabulae, quas
posuerat Moyses in Horeb, quando fecit Dominus foedus cum filiis Israel
egredientibus ex Aegypto.<br/>
11 Egressis autem sacerdotibus de sanctuario — omnes enim
sacerdotes, qui ibi potuerant inveniri, sanctificati sunt, non observantes
vices et ministeriorum ordinem,<br/>
12 et Levitae cantores, omnes, qui sub Asaph erant et qui sub
Heman et qui sub Idithun, filii et fratres eorum, vestiti byssinis, cymbalis et
psalteriis et citharis stabant ad orientalem plagam altaris, et cum eis
sacerdotes centum viginti canentes tubis —<br/>
13 igitur cunctis pariter et tubis et voce et cymbalis et
organis et diversi generis musicorum concinentibus et vocem in sublime
tollentibus, cum una voce Dominum laudare coepissent et dicere: “ Confitemini
Domino quoniam bonus, quoniam in aeternum misericordia eius ”, impleta est
domus Dei nube,<br/>
14 nec potuerunt sacerdotes stare et ministrare propter nubem;
compleverat enim gloria Domini domum Dei.<b></b></p>, <p><b>
</b></p>][<p></p>, <p><b>6</b><br/>
1 Tunc Salomon ait: “ Dominus pollicitus est, ut habitaret in
ca ligine;<br/>
2 ego autem aedificavi domum in habitaculum tuum, ut habitares
ibi in perpetuum ”.<br/>
3 Et convertit rex faciem suam et benedixit universae
multitudini Israel — nam omnis turba stabat intenta — et ait:<br/>
4 “ Benedictus Dominus, Deus Israel, qui, quod locutus est ore
suo David patri meo, opere complevit dicens:<br/>
5 “A die qua eduxi populum meum de terra Aegypti non elegi
civitatem de cunctis tribubus Israel, ut aedificaretur in ea domus nomini meo,
neque elegi quemquam alium virum, ut esset dux in populo meo Israel,<br/>
6 sed elegi Ierusalem, ut sit nomen meum in ea, et elegi
David, ut constituerem eum super populum meum Israel”.<br/>
7 Cumque fuisset voluntatis David patris mei, ut aedificaret
domum nomini Domini, Dei Israel,<br/>
8 dixit Dominus ad eum: “Quia haec fuit voluntas tua, ut
aedificares domum nomini meo, bene quidem fecisti huiuscemodi habere
voluntatem,<br/>
9 sed non tu aedificabis domum, verum filius tuus, qui
egredietur de lumbis tuis, ipse aedificabit domum nomini meo”.<br/>
10 Complevit ergo Dominus sermonem suum, quem locutus fuerat,
et ego surrexi pro David patre meo et sedi super thronum Israel, sicut locutus
est Dominus, et aedificavi domum nomini Domini, Dei Israel;<br/>
11 et posui in ea arcam, in qua est pactum Domini, quod
pepigit cum filiis Israel ”.<br/>
12 Stetit ergo coram altari Domini ex adverso universae
multitudinis Israel et extendit manus suas.<br/>
13 Siquidem fecerat Salomon basim aeneam et posuerat eam in
medio atrii habentem quinque cubitos longitudinis et quinque cubitos
latitudinis et tres cubitos altitudinis, stetitque super eam; et deinceps,
flexis genibus contra universam multitudinem Israel et palmis in caelum
levatis,<br/>
14 ait: “ Domine, Deus Israel, non est similis tui Deus in
caelo et in terra, qui custodis pactum et misericordiam cum servis tuis, qui
ambulant coram te in toto corde suo,<br/>
15 qui praestitisti servo tuo David patri meo quaecumque
locutus fueras ei, et, quae ore promiseras, opere complesti, sicut et praesens
tempus probat.<br/>
16 Nunc ergo, Domine, Deus Israel, imple servo tuo patri meo
David, quaecumque locutus es dicens: “Non deficiet ex te vir coram me, qui
sedeat super thronum Israel, ita tamen si custodierint filii tui vias suas et
ambulaverint in lege mea, sicut et tu ambulasti coram me”.<br/>
17 Et nunc, Domine, Deus Israel, firmetur sermo tuus, quem
locutus es servo tuo David!<br/>
18 Ergone credibile est, ut habitet Deus cum hominibus super
terram? Si caelum et caeli caelorum non te capiunt, quanto magis domus ista,
quam aedificavi!<br/>
19 Sed respice orationem servi tui et obsecrationem eius,
Domine Deus meus, et audi clamorem et preces, quas fundit famulus tuus coram
te,<br/>
20 ut aperias oculos tuos super domum istam diebus ac
noctibus, super locum in quo pollicitus es, ut ponas nomen tuum et exaudires
orationem, quam servus tuus orat in eo.<br/>
21 Et exaudi preces famuli tui et populi tui Israel, qui
oraverint ad locum istum; exaudi de habitaculo tuo, de caelis, exaudi et
propitiare!<br/>
22 Si peccaverit quispiam in proximum suum, et ille exegerit
ab eo iuramentum, ut se maledicto constringat coram altari in domo ista,<br/>
23 tu audies de caelo et facies iudicium servorum tuorum, ita
ut reddas iniquo viam suam in caput proprium et ulciscaris iustum retribuens ei
secundum iustitiam suam.<br/>
24 Si superatus fuerit populus tuus Israel ab inimicis, quia
peccaturi sunt tibi, et conversi egerint paenitentiam et confitentes nomini tuo
oraverint et fuerint deprecati in domo ista,<br/>
25 tu exaudies de caelo, et propitiare peccato populi tui
Israel et reduc eos in terram, quam dedisti eis et patribus eorum.<br/>
26 Si clauso caelo pluvia non fluxerit propter peccata populi,
et deprecati te fuerint in loco isto et confessi nomini tuo et conversi a
peccatis suis, cum eos afflixeris,<br/>
27 exaudi de caelo, Domine, et dimitte peccata servorum tuorum
et populi tui Israel, doce eos viam bonam, per quam ingrediantur, et da pluviam
terrae, quam dedisti populo tuo ad possidendum.<br/>
28 Fames si orta fuerit in terra et pestilentia, uredo et
aurugo et locusta et bruchus et hostes, vastatis regionibus, portas eius
obsederint, omnisque plaga et infirmitas presserit,<br/>
29 si quis de populo tuo Israel fuerit deprecatus cognoscens
plagam et infirmitatem suam et expanderit manus suas ad domum hanc,<br/>
30 tu exaudi de caelo, de loco habitationis tuae, et
propitiare et redde unicuique secundum vias suas, quia nosti cor eius; tu enim
solus nosti corda filiorum hominum,<br/>
31 ut timeant te et ambulent in viis tuis cunctis diebus,
quibus vivunt super faciem terrae, quam dedisti patribus nostris.<br/>
32 Externum quoque, qui non est de populo tuo Israel, si
venerit de terra longinqua propter nomen tuum magnum et propter manum tuam
robustam et brachium tuum extentum, et oraverit in loco isto,<br/>
33 tu exaudies de caelo firmissimo habitaculo tuo et facies
cuncta, pro quibus invocaverit te ille peregrinus, ut sciant omnes populi
terrae nomen tuum et timeant te sicut populus tuus Israel et cognoscant quia
nomen tuum invocatum est super domum hanc, quam aedificavi.<br/>
34 Si egressus fuerit populus tuus ad bellum contra
adversarios suos per viam, in qua miseris eos, et oraverint te contra viam, in
qua civitas haec est, quam elegisti, et domus, quam aedificavi nomini tuo,<br/>
35 tu exaudies de caelo preces eorum et obsecrationem, et
facies iudicium eorum.<br/>
36 Si autem peccaverint tibi — neque enim est homo, qui non
peccet — et iratus fueris eis et tradideris hostibus, et captivos duxerint eos
in terram longinquam vel propinquam,<br/>
37 et conversi in corde suo in terra, ad quam captivi ducti
fuerant, egerint paenitentiam et deprecati te fuerint in terra captivitatis suae
dicentes: “Peccavimus, inique fecimus, iniuste egimus”;<br/>
38 et reversi fuerint ad te in toto corde suo et in tota anima
sua in terra captivitatis suae, ad quam ducti sunt, et oraverint te contra viam
terrae suae, quam dedisti patribus eorum, et urbis, quam elegisti, et domus,
quam aedificavi nomini tuo,<br/>
39 ut exaudias de caelo, de loco habitationis tuae, preces
eorum et supplicationes eorum et facias iudicium et dimittas populo tuo, qui
peccavit tibi;<br/>
40 tu es enim Deus meus. Aperiantur, quaeso, oculi tui, et
aures tuae intentae sint ad orationem, quae fit in loco isto.<br/>
41 Nunc igitur consurge, Domine Deus, in requiem tuam, tu et
arca fortitudinis tuae; sacerdotes tui, Domine Deus, induantur salutem, et
sancti tui laetentur in bonis.<br/>
42 Domine Deus, ne averteris faciem christi tui; memento
misericordiarum David servi tui ”.<b></b></p>, <p><b>
</b></p>][<p></p>, <p><b>7</b><br/>
1 Cumque complesset Salomon fundens preces, ignis descendit de
caelo et devoravit holocaustum et victimas, et maiestas Domini implevit domum.<br/>
2 Nec poterant
sacerdotes ingredi templum Domini, eo quod implesset maiestas Domini templum
Domini.<br/>
3 Sed et omnes filii Israel videbant descendentem ignem et
gloriam Domini super domum et corruentes proni in terram super pavimentum
stratum lapide adoraverunt et laudaverunt Dominum: “ Quoniam bonus, quoniam in
saeculum misericordia eius ”.<br/>
4
Rex autem et omnis populus immolabant victimas coram Domino.<br/>
5 Mactavit igitur rex Salomon hostias boum viginti duo milia,
ovium centum viginti milia, et dedicavit domum Dei rex et universus populus.<br/>
6 Sacerdotes autem stabant in officiis suis et Levitae in
organis carminum Domini, quae fecit David rex ad laudandum Dominum: “ Quoniam in
aeternum misericordia eius ”, hymnos David canentes per
manus suas. Porro sacerdotes canebant tubis ante eos, cunctusque Israel stabat.<br/>
7 Sanctificavit quoque Salomon medium atrii ante templum
Domini; obtulerat enim ibi holocausta et adipes pacificorum, quia altare
aeneum, quod fecerat, non poterat sustinere holocausta et oblationes et adipes.<br/>
8 Fecit ergo Salomon sollemnitatem in tempore illo septem
diebus, et omnis Israel cum eo, ecclesia magna valde ab introitu Emath usque ad
torrentem Aegypti.<br/>
9 Feceruntque die octavo collectam magnam, eo quod dedicassent
altare septem diebus et sollemnitatem celebrassent diebus septem.<br/>
10 Igitur in die vicesimo tertio mensis septimi dimisit
populum ad tabernacula sua, laetantem atque gaudentem super bono, quod fecerat
Dominus Davidi et Salomoni et Israeli populo suo.<br/>
11 Complevitque Salomon domum Domini et domum regis; et in
omnibus, quae disposuerat in corde suo, ut faceret in domo Domini et in domo
sua, prosperatus est.<br/>
12 Apparuit autem ei Dominus nocte et ait: “ Audivi orationem tuam et elegi locum istum mihi in domum sacrificii.<br/>
13 Si clausero caelum, et pluvia non fluxerit, et mandavero et
praecepero locustae, ut devoret terram, et misero pestilentiam in populum meum,<br/>
14 humiliatus autem populus meus, super quos invocatum est
nomen meum, deprecatus me fuerit et exquisierit faciem meam et egerit
paenitentiam a viis suis pessimis, ego exaudiam de caelo et propitius ero
peccatis eorum et sanabo terram eorum.<br/>
15 Nunc oculi mei erunt aperti, et aures meae attentae ad
orationem eius, qui in loco isto oraverit;<br/>
16 elegi enim et sanctificavi locum istum, ut sit nomen meum
ibi in sempiternum, et permaneant oculi mei et cor meum ibi cunctis diebus.<br/>
17 Tu quoque, si ambulaveris coram me, sicut ambulavit David
pater tuus, et feceris iuxta omnia, quae praecepi tibi, et decreta et iudicia
mea servaveris,<br/>
18 stabiliam thronum regni tui, sicut pollicitus sum David
patri tuo dicens: Non auferetur de stirpe tua vir, qui sit princeps in Israel.<br/>
19 Si autem aversi fueritis et dereliqueritis decreta mea et
praecepta mea, quae proposui vobis, et abeuntes servieritis diis alienis et
adoraveritis eos,<br/>
20 evellam vos de terra mea, quam dedi vobis, et domum hanc,
quam sanctificavi nomini meo, proiciam a facie mea et tradam eam in parabolam
et in fabulam cunctis populis.<br/>
21 Et super domo ista, quae erat excelsa, universi transeuntes
stupebunt et dicent: “Quare fecit Dominus sic terrae huic
et domui huic?”.<br/>
22 Respondebuntque: “Quia dereliquerunt
Dominum, Deum patrum suorum, qui eduxit eos de terra Aegypti, et apprehenderunt
deos alienos et adoraverunt eos et coluerunt, idcirco venerunt super eos
universa haec mala” ”.<b></b></p>, <p><b>
</b></p>][<p></p>, <p><b>8</b><br/>
1 Expletis autem viginti annis, postquam aedificavit Salomon
domum Domini et domum suam,<br/>
2 civitates, quas dederat Hiram Salomoni, aedificavit et
habitare ibi fecit filios Israel.<br/>
3 Abiit quoque in Emath Soba et obtinuit eam.<br/>
4 Et aedificavit Palmyram in deserto et omnes civitates
horreorum, quas aedificavit in Emath.<br/>
5 Exstruxitque Bethoron superiorem et Bethoron inferiorem,
civitates munitas habentes muros et portas et vectes,<br/>
6 Baalath etiam et omnes urbes horreorum, quae fuerunt
Salomonis, cunctasque urbes quadrigarum et urbes equorum. Omnia quaecumque
voluit Salomon atque disposuit, aedificavit in Ierusalem et in Libano et in
universa terra potestatis suae.<br/>
7 Omnem populum, qui derelictus fuerat de Hetthaeis et
Amorraeis et Pherezaeis et Hevaeis et Iebusaeis, qui non erant de stirpe
Israel,<br/>
8 de filiis eorum, qui remanserant post eos in terra, quos non
interfecerant filii Israel, subiugavit Salomon in tributarios usque in diem
hanc.<br/>
9 Porro de filiis Israel non posuit, ut servirent operibus
regis; ipsi enim erant viri bellatores et principes pugnatorum eius et
principes quadrigarum et equitum eius.<br/>
10 Omnes autem principes praefectorum regis Salomonis fuerunt
ducenti quinquaginta, qui praefuerant populo.<br/>
11 Filiam vero pharaonis transtulit de civitate David in
domum, quam aedificaverat ei; dixit enim rex: “ Non habitabit mulier mihi in domo David
regis Israel, eo quod sanctificata sit, quia ingressa est in eam arca Domini ”.<br/>
12 Tunc obtulit Salomon holocausta Domino super altare Domini,
quod exstruxerat ante porticum,<br/>
13 ut per singulos dies offerretur in eo iuxta praeceptum
Moysi in sabbatis et in calendis et in festis diebus ter per annum, id est in
sollemnitate Azymorum et in sollemnitate Hebdomadarum et in sollemnitate
Tabernaculorum.<br/>
14 Et constituit iuxta dispositionem David patris sui officia
sacerdotum in ministeriis suis et Levitas in ordine suo, ut laudarent et
ministrarent coram sacerdotibus iuxta ritum uniuscuiusque diei, et ianitores in
divisionibus suis per portam et portam; sic enim praeceperat David homo Dei.<br/>
15 Nec praetergressi sunt mandata regis de sacerdotibus et
Levitis in omnibus et in custodiis thesaurorum.<br/>
16 Et firmatum est totum opus Salomonis ex eo die, quo
fundavit domum Domini, usque in diem, quo perfecit eam.<br/>
17 Tunc abiit Salomon in Asiongaber et in Ailath ad oram maris
Rubri, quae est in terra Edom.<br/>
18 Misit autem ei Hiram per manus servorum suorum naves et
nautas gnaros maris; et abierunt cum servis Salomonis in Ophir tuleruntque inde
quadringenta quinquaginta talenta auri et attulerunt ad regem Salomonem.<b></b></p>, <p><b>
</b></p>][<p></p>, <p><b>9</b><br/>
1 Regina quoque Saba, cum audisset famam Salomonis, venit, ut
tentaret eum in aenigmatibus in Ierusalem cum magno comitatu et camelis, qui
portabant aromata et auri plurimum gemmasque pretiosas. Cumque venisset ad Salomonem, locuta est ei,
quaecumque erant in corde suo.<br/>
2 Et exposuit ei Salomon omnia, quae proposuerat, nec quidquam
fuit quod ei non perspicuum fecerit.<br/>
3 Quae postquam vidit, sapientiam scilicet Salomonis et domum,
quam aedificaverat,<br/>
4 necnon et cibaria mensae eius et sessionem servorum et
officia ministrorum eius et vestimenta eorum, pincernas quoque et vestes eorum
et victimas, quas immolabat in domo Domini, non erat prae stupore ultra in ea
spiritus.<br/>
5 Dixitque ad regem: “ Verus est sermo, quem audieram in terra
mea, de rebus tuis et sapientia tua;<br/>
6 non credebam narrantibus, donec ipsa venissem, et vidissent
oculi mei, et probassem vix medietatem sapientiae tuae mihi fuisse narratam;
vicisti famam, quam audivi.<br/>
7 Beati viri tui et beati servi tui, qui assistunt coram te
omni tempore et audiunt sapientiam tuam!<br/>
8 Sit Dominus Deus tuus benedictus, qui voluit te ordinare
super thronum suum regem Domini Dei tui! Quia diligit Deus tuus Israel et vult
servare eum in aeternum, idcirco posuit te super eum regem, ut facias iudicia
atque iustitiam ”.<br/>
9 Dedit autem regi centum viginti talenta auri et aromata
multa nimis et gemmas pretiosissimas; non fuerunt aromata talia ut haec, quae
dedit regina Saba regi Salomoni.<br/>
10 Sed et servi Hiram cum servis Salomonis attulerunt aurum de
Ophir et ligna thyina et gemmas pretiosissimas;<br/>
11 et fecit rex de lignis thyinis gradus in domo Domini et in
domo regia, citharas quoque et psalteria cantoribus. Numquam visa sunt in terra
Iudae ligna talia.<br/>
12 Rex autem Salomon dedit reginae Saba cuncta, quae voluit et
quae postulavit, et multo plura quam attulerat ad eum. Quae reversa abiit in
terram suam cum servis suis.<br/>
13 Erat autem pondus auri, quod afferebatur Salomoni per
singulos annos, sescenta sexaginta sex talenta auri,<br/>
14 excepta ea summa, quae proveniebat ex tributis mercatorum
et negotiatorum afferentium et omnium regum Arabiae et ducum terrae, qui
comportabant aurum et argentum Salomoni.<br/>
15 Fecit igitur rex Salomon ducenta scuta aurea de summa
sescentorum aureorum, qui in singulis scutis expendebantur,<br/>
16 trecentas quoque peltas aureas trecentorum aureorum, quibus
tegebantur singulae peltae, posuitque ea rex in domo Saltus Libani.<br/>
17 Fecit quoque rex solium eburneum grande et vestivit illud
auro mundissimo;<br/>
18 sex quoque gradus, quibus ascendebatur ad solium, et
scabellum aureum et brachiola duo altrinsecus et duos leones stantes iuxta
brachiola,<br/>
19 sed et alios duodecim leunculos stantes super sex gradus ex
utraque parte; non fuit tale solium in universis regnis.<br/>
20 Omnia quoque vasa convivii regis erant aurea, et vasa domus
Saltus Libani ex auro purissimo; argentum enim in diebus Salomonis pro nihilo
reputabatur.<br/>
21
Siquidem naves regis ibant in Tharsis cum servis Hiram; semel in annis tribus
veniebant naves Tharsis portantes aurum et argentum et ebur et simias et pavos.<br/>
22 Magnificatus est igitur rex Salomon super omnes reges
terrae divitiis et sapientia.<br/>
23 Omnesque reges terrarum desiderabant faciem videre
Salomonis, ut audirent sapientiam, quam dederat Deus in corde eius,<br/>
24 et deferebant ei munera, vasa argentea et aurea et vestes
et arma et aromata, equos et mulos per singulos annos.<br/>
25 Habuit quoque Salomon quattuor milia stabula equorum et
curruum equitumque duodecim milia; constituitque eos in urbibus quadrigarum et,
ubi erat rex, in Ierusalem.<br/>
26 Exercuit etiam potestatem super cunctos reges, a fluvio
Euphrate usque ad terram Philisthinorum et usque ad terminos Aegypti;<br/>
27 tantamque copiam praebuit argenti in Ierusalem quasi
lapidum, et cedrorum tantam multitudinem velut sycomororum, quae gignuntur in
Sephela.<br/>
28 Adducebantur autem ei equi de Aegypto cunctisque
regionibus.<br/>
29 Reliqua vero operum Salomonis priorum et novissimorum
scripta sunt in verbis Nathan prophetae et in prophetia Ahiae Silonitis, in
visione quoque Addo videntis super Ieroboam filium Nabat.<br/>
30 Regnavit autem Salomon in Ierusalem super omnem Israel
quadraginta annis;<br/>
31 dormivitque cum patribus suis, et sepelierunt eum in civitate
David patris eius. Regnavitque Roboam filius eius pro eo.<b></b></p>, <p><b>
</b></p>][<p></p>, <p><b>1</b><b>0</b><br/>
1 Profectus est autem Roboam in Sichem; illuc enim cunctus
Israel convenerat, ut constituerent eum regem.<br/>
2 Quod cum audisset Ieroboam filius Nabat, qui erat in Aegypto
—
fugerat quippe illuc ante Salomonem — statim reversus est;<br/>
3 vocaveruntque eum, et venit cum universo Israel, et locuti
sunt ad Roboam dicentes:<br/>
4 “ Pater tuus durissimo iugo nos pressit;
tu leviora impera patre tuo, qui nobis gravem imposuit servitutem, et paululum
de onere subleva, et serviemus tibi ”.<br/>
5 Qui ait: “ Post tres dies revertimini
ad me ”.<br/>
Cumque abisset populus,<br/>
6 iniit rex Roboam consilium cum senibus, qui steterant coram
patre eius Salomone, dum adhuc viveret, dicens: “ Quid
datis consilii, ut respondeam populo? ”.<br/>
7 Qui dixerunt ei: “ Si placueris populo
huic et lenieris eos verbis clementibus, servient tibi omni tempore ”.<br/>
8 At ille reliquit consilium senum et cum iuvenibus tractare
coepit, qui cum eo nutriti fuerant et erant in comitatu illius.<br/>
9 Dixitque ad eos: “ Quid vobis videtur,
vel respondere quid debemus populo huic, qui dixit mihi: “Subleva
iugum, quod imposuit nobis pater tuus”? ”.<br/>
10 Et responderunt iuvenes, qui nutriti fuerant cum eo, atque
dixerunt: “ Sic loqueris populo, qui dixit tibi: “Pater tuus aggravavit iugum nostrum, tu subleva”,
et sic respondebis eis: Minimus digitus meus grossior est lumbis patris mei;<br/>
11 pater meus imposuit vobis iugum grave, et ego maius pondus
apponam; pater meus cecidit vos flagellis, ego vero caedam scorpionibus ”.<br/>
12 Venit ergo Ieroboam et universus populus ad Roboam die
tertio, sicut praeceperat eis rex dicens: “Revertimini ad
me die tertio ”.<br/>
13 Responditque rex dura, derelicto consilio seniorum;<br/>
14 locutusque est iuxta iuvenum voluntatem:<br/>
“ Pater meus grave vobis imposuit iugum,<br/>
quod ego gravius faciam.<br/>
Pater meus cecidit vos flagellis,<br/>
ego vero caedam scorpionibus ”.<br/>
15 Et non acquievit populi precibus. Erat enim voluntatis Dei,
ut compleretur sermo eius, quem locutus fuerat per manum Ahiae Silonitis ad
Ieroboam filium Nabat.<br/>
16 Israel autem universus videns quod noluisset eos audire
rex, locutus est ad eum:<br/>
“ Non est nobis pars in David,<br/>
neque hereditas in filio Isai!<br/>
Revertere in tabernacula tua,
Israel!<br/>
Tu autem
vide domum tuam, David! ”.<br/>
Et abiit Israel in tabernacula
sua.<br/>
17 Super filios autem Israel, qui habitabant in civitatibus
Iudae, regnavit Roboam.<br/>
18 Misitque rex Roboam Adoram, qui praeerat servituti, et
lapidaverunt eum filii Israel, et mortuus est. Porro rex Roboam currum
festinavit ascendere et fugit in Ierusalem.<br/>
19 Recessitque Israel a domo David usque ad diem hanc.<b></b></p>, <p><b>
</b></p>][<p></p>, <p><b>1</b><b>1</b><br/>
1 Venit autem Roboam in Ie rusalem et convocavit univer sam
domum Iudae et Beniamin, centum octoginta milia electorum bellantium, ut
dimicaret contra Israel et converteret ad se regnum suum.<br/>
2 Factusque est sermo Domini ad Semeiam hominem Dei dicens:<br/>
3 “ Loquere ad Roboam filium Salomonis regem Iudae et ad
universum Israel, qui est in Iuda et Beniamin:<br/>
4 Haec dicit Dominus: Non ascendetis neque pugnabitis contra
fratres vestros. Revertatur unusquisque in domum suam, quia mea hoc gestum est
voluntate ”. Qui cum audissent sermonem Domini, reversi sunt nec perrexerunt
contra Ieroboam.<br/>
5 Habitavit autem Roboam in Ierusalem et aedificavit civitates
muratas in Iuda.<br/>
6 Exstruxitque Bethlehem et Etam et Thecue,<br/>
7 Bethsur quoque et Socho et Odollam<br/>
8 necnon Geth et Maresa et Ziph,<br/>
9 sed et Aduram et Lachis et Azeca,<br/>
10 Saraa quoque et Aialon et Hebron, quae erant in Iuda et
Beniamin civitates munitissimas.<br/>
11
Cumque clausisset eas muris, posuit in eis principes ciborumque horrea et olei
et vini.<br/>
12 Sed et in singulis urbibus fecit armamentarium scutorum et
hastarum firmavitque eas summa diligentia et imperavit super Iudam et Beniamin.<br/>
13 Sacerdotes autem et Levitae, qui erant in universo Israel,
venerunt ad eum de cunctis sedibus suis.<br/>
14 Levitae relinquentes suburbana et possessiones suas
transierunt ad Iudam et Ierusalem, eo quod abiecisset eos Ieroboam et posteri
eius, ne sacerdotio Domini fungerentur.<br/>
15 Qui constituit sibi sacerdotes excelsorum et daemoniorum
vitulorumque, quos fecerat.<br/>
16 Sed sequentes eos et de cunctis tribubus Israel quicumque
dederant cor suum, ut quaererent Dominum, Deum Israel, venerunt Ierusalem ad
immolandum victimas Domino, Deo patrum suorum.<br/>
17 Et roboraverunt regnum Iudae et confirmaverunt Roboam
filium Salomonis per tres annos; ambulaverunt enim in viis David et Salomonis
annis tantum tribus.<br/>
18 Duxit autem Roboam uxorem Mahalath filiam Ierimoth filii
David et Abihail filiae Eliab filii Isai,<br/>
19 quae peperit ei filios Iehus et Samariam et Zoom.<br/>
20 Post hanc quoque accepit Maacha filiam Absalom, quae
peperit ei Abia et Ethai et Ziza et Salomith.<br/>
21 Amavit autem Roboam Maacha filiam Absalom super omnes
uxores suas et concubinas; nam uxores decem et octo duxerat, concubinas autem
sexaginta. Et genuit viginti octo filios et sexaginta filias.<br/>
22 Constituit vero in capite Abiam filium Maacha ducem super
fratres suos; ipsum enim regem facere cogitabat.<br/>
23 Et sapienter filios suos dispersit in cunctis finibus Iudae
et Beniamin in universis civitatibus muratis. Praebuitque eis escas plurimas et
multas petivit uxores.<b></b></p>, <p><b>
</b></p>][<p></p>, <p><b>1</b><b>2</b><br/>
1 Cumque roboratum fuisset regnum Roboam et conforta tum,
dereliquit legem Domini, et omnis Israel cum eo.<br/>
2 Anno autem quinto regni Roboam ascendit Sesac rex Aegypti in
Ierusalem — quia peccaverunt Domino —<br/>
3 cum mille ducentis curribus et sexaginta milibus equitum,
nec erat numerus vulgi, quod venerat cum eo ex Aegypto, Libyes scilicet et
Socciitae et Aethiopes.<br/>
4 Cepitque civitates munitissimas in Iuda et venit usque
Ierusalem.<br/>
5 Semeias autem propheta ingressus est ad Roboam et principes
Iudae, qui congregati fuerant in Ierusalem fugientes Sesac, dixitque ad eos: “ Haec dicit Dominus: Vos reliquistis me, et ego reliqui vos in manu
Sesac ”.<br/>
6 Humiliatique principes Israel et rex dixerunt: “ Iustus est Dominus! ”.<br/>
7 Cumque vidisset Dominus quod humiliati essent, factus est
sermo Domini ad Semeiam dicens: “ Quia humiliati sunt, non
disperdam eos daboque eis mox effugium, et non effundetur furor meus super
Ierusalem per manum Sesac.<br/>
8 Verumtamen servient ei, ut sciant distantiam servitutis meae
et servitutis regni terrarum ”.<br/>
9 Ascendit itaque Sesac rex Aegypti in Ierusalem, sublatis
thesauris domus Domini et domus regis; omniaque secum tulit et clipeos aureos,
quos fecerat Salomon.<br/>
10 Pro quibus fecit rex Roboam aeneos et tradidit illos principibus
cursorum, qui custodiebant vestibulum palatii.<br/>
11 Cumque introiret rex domum Domini, veniebant cursores et
tollebant eos; iterumque referebant eos ad armamentarium suum.<br/>
12 Verumtamen, quia humiliatus est, aversa est ab eo ira
Domini, nec deletus est penitus; siquidem et in Iuda inventa sunt opera bona.<br/>
13 Confortatus est igitur rex Roboam in Ierusalem atque
regnavit. Quadraginta autem et unius anni erat, cum regnare coepisset, et decem
septemque annis regnavit in Ierusalem urbe, quam elegit Dominus, ut confirmaret
nomen suum ibi de cunctis tribubus Israel. Nomenque matris eius Naama
Ammanitis.<br/>
14 Fecit autem malum et non praeparavit cor suum, ut quaereret
Dominum.<br/>
15 Opera vero Roboam prima et novissima scripta sunt in verbis
Semeiae prophetae et Addo videntis, genealogia quoque et bella, quae erant
inter Roboam et Ieroboam cunctis diebus.<br/>
16 Et dormivit Roboam cum patribus suis sepultusque est in civitate
David; et regnavit Abia filius eius pro eo.<b></b></p>, <p><b>
</b></p>][<p></p>, <p><b>1</b><b>3</b><br/>
1 Anno octavo decimo regis Ieroboam regnavit Abia su per
Iudam.<br/>
2
Tribus annis regnavit in Ierusalem. Nomenque matris eius Michaia filia Uriel de Gabaa.<br/>
Et erat
bellum inter Abiam et Ieroboam.<br/>
3 Cumque inisset Abia certamen et haberet bellicosissimos
viros electorum quadringenta milia, Ieroboam instruxit e contra aciem
octingenta milia virorum, qui et ipsi electi erant et ad bella fortissimi.<br/>
4 Stetit igitur Abia super montem Semaraim, qui est in monte
Ephraim, et ait: “ Audi, Ieroboam et omnis Israel:<br/>
5 Num ignoratis quod Dominus, Deus Israel, dederit regnum
David super Israel in sempiternum, ipsi et filiis eius, pactum salis?<br/>
6 Et surrexit Ieroboam filius Nabat servus Salomonis filii
David et rebellavit contra dominum suum;<br/>
7 congregatique sunt ad eum viri vanissimi, filii Belial, et
praevaluerunt contra Roboam filium Salomonis. Porro Roboam erat iuvenis et corde pavido nec potuit
resistere eis.<br/>
8 Nunc ergo vos dicitis quod resistere possitis regno Domini,
quod possidet per filios David, habetisque grandem populi multitudinem atque
vitulos aureos, quos fecit vobis Ieroboam in deos.<br/>
9
Et eiecistis sacerdotes Domini filios Aaron atque Levitas et fecistis vobis
sacerdotes sicut populi terrarum. Quicumque venerit et initiaverit manum suam
in tauro de bobus et in arietibus septem, fit sacerdos eorum, qui non sunt dii.<br/>
10 Noster autem Deus Dominus est, quem non reliquimus;
sacerdotesque ministrant Domino de filiis Aaron, et Levitae sunt in ordine suo.<br/>
11 Holocausta quoque offerunt Domino per singulos dies, mane
et vespere, et thymiama aromatum, et proponuntur panes in mensa mundissima.
Estque apud nos candelabrum aureum et lucernae eius, ut accendantur semper ad
vesperam; nos quippe custodimus praecepta Domini Dei nostri, quem vos
reliquistis.<br/>
12 Ergo in exercitu nostro dux Deus est et sacerdotes eius,
qui clangunt tubis et resonant contra vos, filii Israel; nolite pugnare contra
Dominum, Deum patrum vestrorum, quia non vobis expedit ”.<br/>
13 Ieroboam autem retro moliebatur insidias, ut venirent post
eos, et erant ante Iudam, et insidiae post eos.<br/>
14 Respiciensque Iuda vidit instare bellum ex adverso et post
tergum et clamavit ad Dominum, ac sacerdotes tubis canere coeperunt,<br/>
15 omnesque viri Iudae vociferati sunt; et ecce, illis
clamantibus, perterruit Deus Ieroboam et omnem Israel coram Abia et Iuda.<br/>
16 Fugeruntque filii Israel Iudam, et tradidit eos Deus in
manu eorum.<br/>
17 Percussit ergo eos Abia et populus eius plaga magna; et
corruerunt vulnerati ex Israel quingenta milia virorum fortium.<br/>
18 Humiliatique
sunt filii Israel in tempore illo, et confortati filii Iudae, eo quod
sperassent in Domino, Deo patrum suorum.<br/>
19
Persecutus est autem Abia fugientem Ieroboam et cepit civitates eius Bethel et
filias eius et Iesana cum filiabus suis, Ephron quoque et filias eius.<br/>
20 Nec invaluit ultra Ieroboam in diebus Abiae. Quem percussit
Dominus, et mortuus est.<br/>
21 Abia autem confortatus est et accepit sibi uxores
quattuordecim procreavitque viginti duos filios et sedecim filias.<br/>
22 Reliqua autem gestorum Abiae viarumque et sermonum eius
scripta sunt in enarratione prophetae Addo.<br/>
23 Dormivit autem Abia cum patribus suis, et sepelierunt eum
in civitate David; regnavitque Asa filius eius pro eo. In cuius diebus quievit
terra annis decem.<b></b></p>, <p><b>
</b></p>][<p></p>, <p><b>1</b><b>4</b><br/>
1 Fecit autem Asa, quod bo num et placitum erat in con spectu
Domini Dei sui, et subvertit altaria peregrini cultus et excelsa<br/>
2 et confregit lapides palosque succidit<br/>
3 ac praecepit Iudae, ut quaereret Dominum, Deum patrum suorum,
et faceret legem et universa mandata,<br/>
4 et abstulit e cunctis urbibus Iudae excelsa et thymiateria
et regnavit in pace.<br/>
5 Aedificavit quoque urbes munitas in Iuda, quia quievit
terra, et nulla temporibus eius bella surrexerant, pacem Domino ei largiente.<br/>
6 Dixit autem Iudae: “ Aedificemus civitates istas et vallemus
muris et roboremus turribus et portis et seris, donec a bellis quieta sunt
omnia; quia quaesivimus Dominum Deum nostrum, quaesivit nos et dedit nobis
pacem per gyrum ”. Aedificaverunt igitur et prosperati
sunt.<br/>
7 Habuit autem Asa exercitum portantium scuta et hastas de
Iuda trecenta milia, de Beniamin vero scutariorum et sagittariorum ducenta
octoginta milia; omnes isti viri fortissimi.<br/>
8 Egressus est autem contra eos Zara Aethiops cum exercitu,
decies centena milia et curribus trecentis, et venit usque Maresa.<br/>
9 Porro Asa perrexit obviam ei, et instruxerunt aciem ad
bellum in valle, quae est ad septentrionem Maresa,<br/>
10 et invocavit Asa Dominum Deum suum et ait: “ Domine, non est apud te ulla distantia, utrum paucis auxilieris an
pluribus; adiuva nos, Domine Deus noster. In te enim et in tuo nomine habentes fiduciam venimus contra hanc
multitudinem. Domine, Deus noster tu es, non praevaleat contra te homo ”.<br/>
11 Exterruit itaque Dominus Aethiopes coram Asa et Iuda;
fugeruntque Aethiopes.<br/>
12 Et persecutus est eos Asa et populus, qui cum eo erat, usque
Gerar; et ruerunt Aethiopes usque ad internecionem, quia Domino caedente
contriti sunt et exercitu illius proeliante. Tulerunt ergo spolia multa<br/>
13 et percusserunt omnes civitates per circuitum Gerarae;
terror quippe Domini eos invaserat. Et diripuerunt omnes urbes et multam
praedam asportaverunt.<br/>
14 Sed et caulas ovium destruentes tulerunt pecorum infinitam
multitudinem et camelorum reversique sunt Ierusalem.<b></b></p>, <p><b>
</b></p>][<p></p>, <p><b>1</b><b>5</b><br/>
1 Azarias autem filius Oded, facto in se spiritu Dei,<br/>
2 egressus est in occursum Asa et dixit ei: “ Audite me, Asa et
omnis Iuda et Beniamin! Dominus vobiscum, quia fuistis cum eo. Si quaesieritis
eum, invenietur a vobis; si autem dereliqueritis eum, derelinquet vos.<br/>
3 Transierunt autem multi dies in Israel absque Deo veritatis
et absque sacerdote doctore et absque lege.<br/>
4 Cumque reversi essent in angustia sua ad Dominum, Deum
Israel, et quaesivissent eum, inventus est ab eis.<br/>
5 In temporibus illis non erat pax egredienti et ingredienti
sed perturbatio magna multa in cunctis habitatoribus terrarum;<br/>
6 contundebatur enim gens contra gentem, et civitas contra
civitatem, quia Dominus conturbabat eos in omni angustia.<br/>
7 Vos autem confortamini, et non dissolvantur manus vestrae;
erit enim merces operi vestro ”.<br/>
8 Cum audisset Asa verba haec et prophetiam, confortatus est
et abstulit idola de omni terra Iudae et Beniamin et ex urbibus, quas ceperat
montis Ephraim, et dedicavit altare Domini, quod erat ante porticum Domini.<br/>
9 Congregavitque universum Iudam et Beniamin et advenas cum
eis de Ephraim et de Manasse et de Simeon; plures enim ad eum confugerant ex
Israel videntes quod Dominus Deus illius esset cum eo.<br/>
10 Cumque convenissent in Ierusalem mense tertio anno quinto
decimo regni Asa,<br/>
11 immolaverunt Domino in die illa de manubiis, quas
adduxerant: boves septingentos et oves septem milia.<br/>
12 Et inierunt foedus, ut quaererent Dominum, Deum patrum
suorum, in toto corde et in tota anima sua:<br/>
13 si quis autem non quaesierit Dominum, Deum Israel, moriatur
a minimo usque ad maximum, a viro usque ad mulierem.<br/>
14 Iuraveruntque
Domino voce magna in iubilo et in clangore tubarum et in sonitu bucinarum.<br/>
15 Omnes, qui erant in Iuda, gavisi sunt de iuramento; in omni
enim corde suo iuraverant et in tota voluntate quaesierant eum, et inventus
fuerat ab eis. Praestititque eis Dominus requiem per circuitum.<br/>
16 Sed et Maacham matrem Asa rex amovit, ne esset domina, eo
quod fecisset simulacrum Aserae; quod contrivit Asa et in frusta comminuens
combussit in torrente Cedron.<br/>
17 Excelsa autem derelicta sunt in Israel; attamen cor Asa
erat perfectum cunctis diebus eius.<br/>
18 Ea quae voverat pater suus et ipse, intulit in domum Dei,
argentum et aurum vasorumque diversam supellectilem.<br/>
19 Bellum vero non fuit usque ad tricesimum quintum annum
regni Asa.<b></b></p>, <p><b>
</b></p>][<p></p>, <p><b>1</b><b>6</b><br/>
1 Anno autem tricesimo sexto regni eius ascendit Baasa rex
Israel in Iudam; et muro circumdabat Rama, ut nullus tute posset egredi et
ingredi de regno Asa.<br/>
2 Protulit ergo Asa argentum et aurum de thesauris domus
Domini et domus regis misitque ad Benadad regem Syriae, qui habitabat in
Damasco, dicens:<br/>
3 “ Foedus inter me et te est et inter patrem meum et patrem
tuum; quam ob rem misi tibi argentum et aurum, ut, rupto foedere, quod habes
cum Baasa rege Israel, facias eum a me recedere ”.<br/>
4 Acquiescens Benadad regi Asa misit principes exercituum
suorum ad urbes Israel, qui percusserunt Ahion et Dan et Abelmaim et universa
horrea urbium Nephthali.<br/>
5 Quod cum audisset Baasa, desivit aedificare Rama et
intermisit opus suum.<br/>
6 Porro Asa rex assumpsit universum Iudam, et tulerunt lapides
Rama et ligna, quibus aedificaverat Baasa, aedificavitque ex eis Gabaa et
Maspha.<br/>
7 In tempore illo venit Hanani videns ad Asa regem Iudae et
dixit ei: “ Quia habuisti fiduciam in rege Syriae et non in Domino Deo tuo,
idcirco evasit Syriae regis exercitus de manu tua.<br/>
8
Nonne Aethiopes et Libyes magnus exercitus erant quadrigis et equitibus et
multitudine nimia, quos, cum Domino credidisses, tradidit in manu tua?<br/>
9 Oculi enim Domini
contemplantur universam terram et praebent fortitudinem his, qui corde perfecto
credunt in eum. Stulte igitur egisti in hoc, quia ex praesenti tempore contra
te bella consurgent ”.<br/>
10 Iratusque Asa adversus videntem iussit eum mitti in nervum,
valde quippe super hoc fuerat indignatus; et vexavit Asa quosdam de populo in
tempore illo.<br/>
11 Opera autem Asa prima et novissima scripta sunt in libro
regum Iudae et Israel.<br/>
12 Aegrotavit etiam Asa anno tricesimo nono regni sui dolore
pedum vehementissimo et nec in infirmitate sua quaesivit Dominum, sed magis in
medicorum arte confisus est.<br/>
13 Dormivitque Asa cum patribus suis et mortuus est anno
quadragesimo primo regni sui.<br/>
14 Et sepelierunt eum in sepulcro suo, quod foderat sibi in
civitate David; posueruntque eum super lectum plenum aromatibus et variis
unguentis, quae erant pigmentariorum arte confecta, et fecerunt in exsequiis
eius combustionem splendidam valde.<b></b></p>, <p><b>
</b></p>][<p></p>, <p><b>1</b><b>7</b><br/>
1 Regnavit autem Iosaphat filius eius pro eo et invaluit
contra Israel.<br/>
2 Constituitque militum numeros in cunctis urbibus Iudae, quae
erant vallatae muris; praesidiaque disposuit in terra Iudae et in civitatibus
Ephraim, quas ceperat Asa pater eius.<br/>
3 Et fuit Dominus cum Iosaphat, quia ambulavit in viis patris
sui primis et non speravit in Baalim<br/>
4 sed in Deo patris sui et perrexit in praeceptis illius et
non iuxta peccata Israel.<br/>
5 Confirmavitque Dominus regnum in manu eius, et dedit omnis
Iuda munera Iosaphat; factaeque sunt ei infinitae divitiae et multa gloria.<br/>
6
Cumque sumpsisset cor eius audaciam propter vias Domini, etiam excelsa et palos
de Iuda abstulit.<br/>
7 Tertio autem anno regni sui misit principes suos Benhail et
Abdiam et Zachariam et Nathanael et Michaiam, ut docerent in civitatibus Iudae,<br/>
8 et cum eis Levitas Semeiam et Nathaniam et Zabadiam, Asael
quoque et Semiramoth et Ionathan Adoniamque et Thobiam Levitas et cum eis
Elisama et Ioram sacerdotes.<br/>
9 Docebantque in Iuda habentes librum legis Domini et
circuibant cunctas urbes Iudae atque erudiebant populum.<br/>
10 Itaque factus est pavor Domini super omnia regna terrarum,
quae erant per gyrum Iudae, nec audebant bellare contra Iosaphat.<br/>
11 Sed et de Philisthim Iosaphat munera deferebant et vectigal
argenti; Arabes quoque adducebant pecora arietum septem milia septingenta et
hircos totidem.<br/>
12 Crevit ergo Iosaphat et magnificatus est usque in sublime
atque aedificavit in Iuda castella urbesque horreorum.<br/>
13 Et multae copiae praesto erant ei in urbibus Iudae; viri
quoque bellatores et robusti erant in Ierusalem,<br/>
14 quorum iste numerus per familias singulorum: in Iuda
principes exercitus, Ednas dux, et cum eo robustissimorum trecenta milia;<br/>
15 et ad latus eius Iohanan princeps et cum eo ducenta
octoginta milia;<br/>
16 ad latus quoque istius Amasias filius Zechri consecratus
Domino et cum eo ducenta milia virorum fortium;<br/>
17 de Beniamin autem robustus ad proelia Eliada et cum eo
tenentium arcum et clipeum ducenta milia;<br/>
18 et ad latus eius Iozabad et cum eo centum octoginta milia
expeditorum militum.<br/>
19
Hi omnes erant ad manum regis, exceptis aliis, quos posuerat in urbibus muratis
in universo Iuda.<b></b></p>, <p><b>
</b></p>][<p></p>, <p><b>1</b><b>8</b><br/>
1 Fuit ergo Iosaphat dives et inclitus multum et affinitate
coniunctus est Achab.<br/>
2 Descenditque post annos ad eum in Samariam, ad cuius
adventum mactavit Achab oves et boves plurimos ipsi et populo, qui venerat cum
eo; persuasitque illi, ut ascenderet in Ramoth Galaad.<br/>
3 Dixitque Achab rex Israel ad Iosaphat regem Iudae: “ Veni mecum in
Ramoth Galaad ”. Cui ille respondit: “ Ut ego, et tu; sicut populus tuus, sic et populus meus, tecumque
erimus in bello ”.<br/>
4 Dixitque
Iosaphat ad regem Israel: “ Consule, obsecro, impraesentiarum sermonem Domini ”.<br/>
5 Congregavitque rex Israel prophetarum quadringentos viros et
dixit ad eos: “ In Ramoth Galaad ad bellandum ire debemus an quiescere? ”. At illi: “ Ascende,
inquiunt, et tradet Deus in manu regis ”.<br/>
6 Dixitque Iosaphat: “ Numquid non est
hic et alius propheta Domini, ut ab illo etiam requiramus? ”.<br/>
7 Et ait rex Israel ad Iosaphat: “ Adhuc
est vir unus, a quo possumus quaerere Domini voluntatem; sed ego odi eum, quia
non prophetat mihi bonum sed malum omni tempore: est autem Michaeas filius
Iemla ”. Dixitque Iosaphat: “ Ne
loquaris, rex, hoc modo ”.<br/>
8 Vocavit ergo rex Israel unum de eunuchis et dixit ei: “ Voca cito Michaeam filium Iemla ”.<br/>
9 Porro rex Israel et Iosaphat rex Iudae uterque sedebant in
solio suo vestiti cultu regio; sedebant autem in area iuxta portam Samariae,
omnesque prophetae vaticinabantur coram eis.<br/>
10 Sedecias vero filius Chanaana fecit sibi cornua ferrea et
ait: “ Haec dicit Dominus: His ventilabis Syriam, donec
conteras eam ”.<br/>
11 Omnesque prophetae similiter prophetabant atque dicebant: “ Ascende in Ramoth Galaad et prosperaberis; et tradet Dominus in manu
regis ”.<br/>
12 Nuntius autem, qui ierat ad vocandum Michaeam, ait illi: “ En verba omnium prophetarum uno ore bona regi annuntiant; quaeso ergo
te, ut et sermo tuus ab eis non dissentiat, loquarisque prospera ”.<br/>
13 Cui respondit Michaeas: “ Vivit
Dominus, quia, quodcumque dixerit Deus meus, hoc loquar! ”.<br/>
14 Venit ergo ad
regem. Cui rex ait: “ Michaea, ire debemus in Ramoth Galaad ad bellandum an
quiescere? ”. Cui ille respondit: “ Ascendite et prosperamini, ut tradantur
hostes in manus vestras ”.<br/>
15 Dixitque rex: “ Iterum atque iterum te adiuro, ut non mihi
loquaris nisi, quod verum est, in nomine Domini ”.<br/>
16 At ille ait:<br/>
“ Vidi universum Israel<br/>
dispersum in montibus<br/>
sicut oves absque pastore.<br/>
Et dixit Dominus:<br/>
“Non habent isti dominum; revertatur unusquisque in domum suam in pace” ”.<br/>
17 Et ait rex Israel ad Iosaphat: “ Nonne dixi tibi quod non
prophetaret iste mihi quidquam boni sed ea, quae mala sunt? ”.<br/>
18 At ille idcirco ait: “ Audite verbum Domini: Vidi Dominum
sedentem in solio suo et omnem exercitum caeli assistentem ei a dextris et
sinistris.<br/>
19
Et dixit Dominus: “Quis decipiet Achab regem Israel, ut ascendat et corruat in Ramoth
Galaad?”. Cumque diceret unus hoc modo et alter alio,<br/>
20 processit spiritus et stetit coram Domino et ait: “Ego decipiam eum”. Cui Dominus: “In quo, inquit, decipies?”.<br/>
21 At ille respondit: “Egrediar et ero spiritus mendax in ore
omnium prophetarum eius”. Dixitque Dominus: “Decipies et praevalebis; egredere et fac
ita”.<br/>
22 Nunc igitur, ecce dedit Dominus spiritum mendacii in ore
omnium prophetarum tuorum et Dominus locutus est de te mala ”.<br/>
23 Accessit autem Sedecias filius Chanaana et percussit
Michaeae maxillam et ait: “ Per quam viam transivit
spiritus Domini a me, ut loqueretur tibi? ”.<br/>
24 Dixitque Michaeas: “ Tu ipse videbis
in die illo, quando ingressus fueris cubiculum intra cubiculum, ut abscondaris ”.<br/>
25 Praecepit autem rex Israel dicens: “
Tollite Michaeam et ducite eum ad Amon principem civitatis et ad Ioas filium
regis<br/>
26 et dicetis: “Haec dicit rex: Mittite
hunc in carcerem et date ei panis modicum et aquae pauxillum, donec revertar in
pace” ”.<br/>
27 Dixitque Michaeas: “ Si reversus
fueris in pace, non est locutus Dominus in me ”. Et ait: “ Audite, populi omnes! ”.<br/>
28 Igitur ascenderunt rex Israel et Iosaphat rex Iudae in
Ramoth Galaad.<br/>
29 Dixitque rex Israel ad Iosaphat: “
Mutabo habitum et sic ad pugnam vadam; tu autem induere vestibus tuis ”. Mutatoque rex Israel habitu venit ad bellum.<br/>
30 Rex autem Syriae praeceperat ducibus curruum suorum dicens:
“ Ne pugnetis contra minimum aut contra maximum, nisi
contra solum regem Israel ”.<br/>
31 Itaque, cum vidissent principes curruum Iosaphat, dixerunt:
“ Rex Israel est iste! ”. Et
circumdederunt eum dimicantes. At ille clamavit ad Dominum, et auxiliatus est
ei atque avertit eos Deus ab illo.<br/>
32 Cum enim vidissent duces curruum quod non esset rex Israel,
reliquerunt eum.<br/>
33 Accidit autem, ut unus e populo sagittam in incertum
iaceret et percuteret regem Israel inter iuncturas et loricam. At ille aurigae
suo ait: “ Converte manum tuam et educ me de acie, quia
vulneratus sum ”.<br/>
34 Et aggravata
est pugna in die illo; porro rex Israel stabat in curru suo contra Syros usque
ad vesperam et mortuus est occidente sole.<b></b></p>, <p><b>
</b></p>][<p></p>, <p><b>1</b><b>9</b><br/>
1 Reversus est autem Iosaphat rex Iudae in domum suam pacifice
in Ierusalem.<br/>
2 Cui occurrit Iehu filius Hanani videns et ait ad eum: “ Impio
praebes auxilium et his, qui oderunt Dominum, amicitia iungeris, et idcirco
iram quidem Domini merebaris;<br/>
3 sed bona opera inventa sunt in te, eo quod abstuleris palos
de terra et praeparaveris cor tuum, ut requireres Deum ”.<br/>
4 Habitavit ergo Iosaphat in Ierusalem. Rursumque egressus est ad populum
de Bersabee usque ad montem Ephraim et revocavit eos ad Dominum, Deum patrum
suorum.<br/>
5 Constituitque iudices
terrae in cunctis civitatibus Iudae munitis per singula loca.<br/>
6
Et praecipiens iudicibus: “ Videte, ait, quid faciatis. Non enim homini exercetis
iudicium sed Domino, qui vobiscum est, quando iudicaveritis.<br/>
7 Sit timor Domini, vobiscum et caute cuncta facite; non est
enim apud Dominum Deum nostrum iniquitas nec personarum acceptio nec cupido
munerum ”.<br/>
8 In Ierusalem quoque constituit Iosaphat ex Levitis et
sacerdotibus et principibus familiarum Israel pro iudicio Domini et pro causis
habitatorum Ierusalem.<br/>
9 Praecepitque eis dicens: “ Sic agetis
in timore Domini fideliter et corde perfecto.<br/>
10 Omnem causam, quae venerit ad vos fratrum vestrorum, qui
habitant in urbibus suis, ubicumque quaestio est de homicidio, de lege, de
mandato, de praeceptis et de iustificationibus, commonete eos, ut non peccent
in Dominum, et ne veniat ira super vos et super fratres vestros; sic ergo
agetis et non peccabitis.<br/>
11 Amarias autem sacerdos princeps super vos in omnibus, quae
ad Deum pertinent, praesidebit; porro Zabadias filius Ismael, qui est dux in
domo Iudae, super ea opera erit, quae ad regis officium pertinent; habetisque
Levitas coram vobis ut scribas. Confortamini et agite diligenter, et sit
Dominus cum bonis ”.<b></b></p>, <p><b>
</b></p>][<p></p>, <p><b>2</b><b>0</b><br/>
1 Post haec congregati sunt filii Moab et filii Ammon et cum
eis de Meunitis ad Iosaphat, ut pugnarent contra eum.<br/>
2 Veneruntque nuntii et indicaverunt Iosaphat dicentes: “ Venit contra te
multitudo magna de his locis, quae trans mare sunt, de Edom, et ecce consistunt
in Asasonthamar, quae est Engaddi ”.<br/>
3 Iosaphat autem timore perterritus totum se contulit ad
rogandum Dominum et praedicavit ieiunium universo Iudae.<br/>
4 Congregatusque est Iuda ad precandum Dominum; sed et de
omnibus urbibus suis venerunt ad obsecrandum eum.<br/>
5 Cumque stetisset Iosaphat in medio coetu Iudae et Ierusalem
in domo Domini ante atrium novum,<br/>
6 ait: “ Domine, Deus patrum nostrorum,
tu es Deus in caelo et dominaris cunctis regnis gentium; in manu tua est
fortitudo et potentia, nec quisquam tibi potest resistere.<br/>
7 Nonne tu, Deus
noster, expulisti habitatores terrae huius coram populo tuo Israel et dedisti
eam semini Abraham amici tui in sempiternum?<br/>
8 Habitaveruntque in ea et exstruxerunt in illa sanctuarium
nomini tuo dicentes:<br/>
9 “Si irruerint super nos mala, gladius iudicii, pestilentia
et fames, stabimus coram domo hac in conspectu tuo, quia nomen tuum est in domo
hac, et clamabimus ad te in tribulationibus nostris, et exaudies salvosque
facies”.<br/>
10 Nunc igitur ecce filii Ammon et Moab et mons Seir, per quos
non concessisti Israeli ut transirent, quando egrediebantur de Aegypto, sed
declinaverunt ab eis et non interfecerunt illos,<br/>
11 e contrario agunt et nituntur eicere nos de possessione
tua, quam tradidisti nobis.<br/>
12 Deus noster, ergo non iudicabis eos? In nobis quidem non
tanta est fortitudo, ut possimus huic multitudini resistere, quae irruit super
nos; sed, cum ignoremus quid agere debeamus, hoc solum habemus residui, ut
oculos nostros dirigamus ad te ”.<br/>
13
Omnis vero Iuda stabat coram Domino cum parvulis et uxoribus et liberis suis.<br/>
14 Erat autem Iahaziel filius Zachariae filii Banaiae filii
Iehiel filii Matthaniae Levites de filiis Asaph, super quem factus est spiritus
Domini in medio congregationis,<br/>
15 et ait: “ Attendite, omnis Iuda et qui habitatis Ierusalem et tu rex
Iosaphat: Haec dicit Dominus vobis: Nolite timere nec paveatis hanc
multitudinem magnam; non est enim vestra pugna sed Dei.<br/>
16 Cras descendetis contra eos; ascensuri enim sunt per clivum
nomine Sis, et invenietis illos in summitate torrentis, qui est contra
solitudinem Ieruel.<br/>
17 Non eritis vos, qui dimicabitis; sed tantummodo confidenter
state et videbitis auxilium Domini super vos, o Iuda et Ierusalem. Nolite timere
nec paveatis; cras egredimini contra eos, et Dominus erit vobiscum ”.<br/>
18 Iosaphat ergo inclinavit se super faciem suam in terra, et
omnis Iuda et habitatores Ierusalem ceciderunt coram Domino et adoraverunt eum.<br/>
19 Porro Levitae de filiis Caath, de filiis Core scilicet,
surrexerunt et laudabant Dominum, Deum Israel, voce magna in excelsum.<br/>
20 Cumque mane surrexissent, egressi sunt ad desertum Thecue;
profectisque eis, stans Iosaphat in medio eorum dixit: “
Audite me, Iuda et habitatores Ierusalem! Credite in Domino Deo vestro et
permanebitis; credite prophetis eius, et cuncta evenient vobis prospera ”.<br/>
21 Habuitque consilium cum populo et statuit cantores Domini,
ut laudarent eum in ornatu sancto et antecederent exercitum ac voce consona
dicerent: “ Confitemini Domino, quoniam in aeternum
misericordia eius ”.<br/>
22 Cumque coepissent laudes canere, vertit Dominus insidias
eorum contra filios Ammon et Moab et montem Seir, qui egressi fuerant, ut
pugnarent contra Iudam, et percussi sunt.<br/>
23 Et filii Ammon et Moab consurrexerunt adversum habitatores
montis Seir, ut interficerent et delerent eos; cumque hoc opere perpetrassent,
etiam in semetipsos versi mutuis concidere vulneribus.<br/>
24 Porro Iuda, cum venisset ad speculam, quae respicit
solitudinem, vidit procul omnem late regionem plenam cadaveribus, nec superesse
quemquam, qui necem potuisset evadere.<br/>
25 Venit ergo Iosaphat et omnis populus cum eo ad detrahenda
spolia mortuorum inveneruntque iumenta multa et supellectilem, vestes quoque et
vasa pretiosissima et diripuerunt, ita ut omnia portare non possent, et per
tres dies spolia auferebant pro praedae magnitudine.<br/>
26 Die autem quarto congregati sunt in valle Baracha; etenim,
quoniam ibi benedixerant Domino, vocaverunt locum illum vallis Benedictionis
usque in praesentem diem.<br/>
27 Reversusque est omnis vir Iudae et Ierusalem et Iosaphat
ante eos in Ierusalem cum laetitia magna, eo quod dedisset eis Dominus gaudium
de inimicis suis;<br/>
28 ingressique sunt Ierusalem cum psalteriis et citharis et
tubis in domum Domini.<br/>
29 Irruit autem
pavor Dei super universa regna terrarum, cum audissent quod pugnasset Dominus
contra inimicos Israel.<br/>
30 Quievitque regnum Iosaphat, et praebuit ei Deus eius pacem
per circuitum.<br/>
31 Regnavit igitur Iosaphat super Iudam. Et erat triginta
quinque annorum, cum regnare coepisset; viginti autem et quinque annis regnavit
in Ierusalem. Nomen matris eius Azuba filia Selachi.<br/>
32 Et ambulavit in via patris sui Asa nec declinavit ab ea,
faciens quod rectum erat coram Domino.<br/>
33 Verumtamen excelsa non ablata sunt; et adhuc populus non
direxerat cor suum ad Deum patrum suorum.<br/>
34 Reliqua autem gestorum Iosaphat, priorum et novissimorum,
scripta sunt in verbis Iehu filii Hanani, quae digesta sunt in libros regum
Israel.<br/>
35 Post haec iniit amicitias Iosaphat rex Iudae cum Ochozia
rege Israel, cuius opera fuerunt impiissima,<br/>
36 et particeps fuit, ut facerent naves, quae irent in
Tharsis, feceruntque classem in Asiongaber.<br/>
37 Prophetavit autem Eliezer filius Dodiae de Maresa contra
Iosaphat dicens: “ Quia habuisti foedus cum Ochozia, percussit Dominus opera
tua ”. Contritaeque sunt naves nec potuerunt ire in Tharsis.<b></b></p>, <p><b>
</b></p>][<p></p>, <p><b>2</b><b>1</b><br/>
1 Dormivit autem Iosaphat cum patribus suis et sepultus est
cum eis in civitate David; regnavitque Ioram filius eius pro eo.<br/>
2 Qui habuit fratres filios Iosaphat Azariam et Iahiel et
Zachariam et Azariam et Michael et Saphatiam: omnes hi filii Iosaphat regis Israel.<br/>
3 Deditque eis pater suus multa munera argenti et auri et res
pretiosas cum civitatibus munitissimis in Iuda; regnum autem tradidit Ioram, eo
quod esset primogenitus.<br/>
4 Surrexit ergo Ioram super regnum patris sui; cumque se
confirmasset, occidit omnes fratres suos gladio et quosdam de principibus
Israel.<br/>
5 Triginta duorum annorum erat Ioram, cum regnare coepisset,
et octo annis regnavit in Ierusalem.<br/>
6 Ambulavitque in viis regum Israel, sicut egerat domus Achab;
filia quippe Achab erat uxor eius. Et fecit malum in conspectu Domini.<br/>
7 Noluit autem Dominus disperdere domum David propter pactum,
quod inierat cum eo, et quia promiserat, ut daret ei lucernam et filiis eius omni
tempore.<br/>
8 In diebus illis rebellavit Edom, ne esset subditus Iudae, et
constituit sibi regem.<br/>
9 Cumque transisset Ioram cum principibus suis et cunctis
curribus, qui erant secum, surrexit nocte et percussit Edom, qui eum
circumdederat, et omnes duces curruum eius.<br/>
10 Attamen rebellavit
Edom, ne esset sub dicione Iudae, usque ad hanc diem. Eo tempore et Lobna recessit, ne
esset sub manu illius; dereliquerat enim Dominum, Deum patrum suorum.<br/>
11 Insuper et excelsa fabricatus est in montibus Iudae et
fornicari fecit habitatores Ierusalem et praevaricari Iudam.<br/>
12 Allatae sunt autem ei litterae ab Elia propheta, in quibus
scriptum erat: “Haec dicit Dominus, Deus David patris tui: Quoniam non ambulasti in
viis Iosaphat patris tui et in viis Asa regis Iudae,<br/>
13 sed incessisti per iter regum Israel et fornicari fecisti
Iudam et habitatores Ierusalem imitatus fornicationem domus Achab, insuper et
fratres tuos domum patris tui meliores te occidisti:<br/>
14 ecce Dominus percutiet plaga magna populum tuum, filios et
uxores tuas universamque substantiam tuam;<br/>
15 tu autem aegrotabis pessimo languore uteri tui, donec
egrediantur vitalia tua paulatim per singulos dies ”.<br/>
16 Suscitavit ergo Dominus contra Ioram spiritum
Philisthinorum et Arabum, qui confines sunt Aethiopibus,<br/>
17 et ascenderunt in terram Iudae et irruperunt in eam
diripueruntque cunctam substantiam, quae inventa est in domo regis, insuper et
filios eius et uxores, nec remansit ei filius nisi Ioachaz, qui minimus natu
erat.<br/>
18 Et post haec omnia percussit eum Dominus alvi languore
insanabili.<br/>
19 Cumque diei succederet dies, et temporum spatia
volverentur, duorum annorum expletus est circulus; et sic longa consumptus
tabe, ita ut egereret etiam viscera sua, languore pariter et vita caruit.
Mortuusque est in infirmitate pessima, et non fecit ei populus eius secundum
morem combustionis exsequias, sicut fecerat maioribus eius.<br/>
20 Triginta duorum annorum fuit, cum regnare coepisset, et
octo annis regnavit in Ierusalem. Obiitque nullo relicto desiderio sui; et
sepelierunt eum in civitate David, verumtamen non in sepulcro regum.<b></b></p>, <p><b>
</b></p>][<p></p>, <p><b>2</b><b>2</b><br/>
1 Constituerunt autem habita tores Ierusalem Ochoziam fi lium
eius minimum regem pro eo; omnes enim maiores natu interfecerat turba, quae irruerat
cum Arabibus in castra. Regnavitque Ochozias filius Ioram regis Iudae.<br/>
2 Filius viginti duo annorum erat Ochozias, cum regnare
coepisset, et uno anno regnavit in Ierusalem. Nomen
matris eius Athalia filia Amri.<br/>
3
Sed et ipse ingressus est per vias domus Achab; mater enim eius impulit eum, ut
impie ageret.<br/>
4 Fecit igitur malum in conspectu Domini sicut domus Achab;
ipsi enim fuerunt ei consiliarii post mortem patris sui in interitum eius.<br/>
5 Ambulavitque in consiliis eorum et perrexit cum Ioram filio
Achab rege Israel in bellum contra Hazael regem Syriae in Ramoth Galaad;
vulneraveruntque Syri Ioram.<br/>
6 Qui reversus est, ut curaretur in Iezrahel a plagis, quas
acceperat in supradicto certamine.<br/>
Igitur Ochozias filius Ioram rex Iudae descendit, ut inviseret Ioram filium
Achab in Iezrahel aegrotantem.<br/>
7 Voluntatis quippe fuit Dei adversum Ochoziam, ut veniret ad
Ioram et, cum venisset, egrederetur cum eo adversum Iehu filium Namsi, quem
unxit Dominus, ut deleret domum Achab.<br/>
8 Cum ergo iudicium faceret Iehu in domum Achab, invenit
principes Iudae et filios fratrum Ochoziae, qui ministrabant ei, et interfecit
illos.<br/>
9 Ipsumque perquisivit Ochoziam, et comprehenderunt eum
latentem in Samaria; adductumque ad se Iehu occidit. Et sepelierunt eum, eo
quod dicebant eum esse filium Iosaphat, qui quaesierat Dominum in toto corde
suo.<br/>
Nec erat aliquis de stirpe Ochoziae, qui posset regnare.<br/>
10 Athalia autem mater eius videns quod mortuus esset filius
suus surrexit et interfecit omnem stirpem regiam domus Iudae.<br/>
11 Porro Iosabeth filia regis tulit Ioas filium Ochoziae et
furata est eum de medio filiorum regis, cum interficerentur, absconditque cum
nutrice sua in cubiculo lectulorum. Iosabeth autem, quae absconderat eum, erat
filia regis Ioram, uxor Ioiadae pontificis, soror Ochoziae; et idcirco Athalia
non interfecit eum.<br/>
12 Fuit ergo cum eis in
domo Dei absconditus sex annis, quibus regnavit Athalia super terram.<b></b></p>, <p><b>
</b></p>][<p></p>, <p><b>2</b><b>3</b><br/>
1 Anno autem septimo confor tatus Ioiada assumpsit centu
riones, Azariam videlicet filium Ieroham et Ismael filium Iohanan, Azariam
quoque filium Obed et Maasiam filium Adaiae et Elisaphat filium Zechri, et
iniit cum eis foedus.<br/>
2 Qui circumeuntes Iudam congregaverunt Levitas de cunctis
urbibus Iudae et principes familiarum Israel veneruntque in Ierusalem.<br/>
3 Iniit igitur omnis congregatio pactum in domo Dei cum rege.
Dixitque ad eos Ioiada: “ Ecce filius regis regnabit, sicut locutus est Dominus
super filios David.<br/>
4
Hoc est ergo, quod facietis.<br/>
5 Tertia pars vestrum, qui veniunt ad sabbatum sacerdotum et
Levitarum et ianitorum, erit in portis, tertia vero pars ad domum regis et
tertia in porta, quae appellatur Fundamenti; omne vero reliquum vulgus sit in
atriis domus Domini.<br/>
6 Nec quisquam alius
ingrediatur domum Domini, nisi sacerdotes et qui ministrant de Levitis; ipsi
tantummodo ingrediantur, quia sanctificati sunt. Et omne reliquum vulgus observet
observationem Domini.<br/>
7 Levitae autem
circumdent regem habentes singuli arma sua in manu. Et si quis alius ingressus fuerit
templum, interficiatur. Sintque cum rege et intrante et egrediente ”.<br/>
8 Fecerunt igitur Levitae et universus Iuda iuxta omnia, quae
praeceperat Ioiada pontifex; et assumpserunt singuli viros suos, qui veniebant
sabbato cum his, qui sabbato egressuri erant: siquidem Ioiada pontifex non
dimisit abire turmas, quae sibi per singulas hebdomadas succedere consueverant.<br/>
9 Deditque Ioiada sacerdos centurionibus lanceas clipeosque et
peltas regis David, quae erant in domo Dei.<br/>
10 Constituitque
omnem populum tenentium tela a parte templi dextra usque ad partem templi
sinistram coram altari et templo per circuitum regis.<br/>
11 Et eduxerunt filium regis et dederunt ei diadema et
testimonium et constituerunt eum regem. Unxerunt quoque illum Ioiada pontifex
et filii eius; imprecatique sunt ei atque dixerunt: “ Vivat rex! ”.<br/>
12 Quod cum audisset Athalia, vocem scilicet currentium atque
laudantium regem, ingressa est ad populum in templum Domini.<br/>
13 Cumque vidisset regem stantem super gradum suum in introitu
et principes tubasque circa eum omnemque populum terrae gaudentem atque
clangentem tubis cantoresque cum diversi generis organis signum dantes ad
laudandum, scidit vestimenta sua et ait: “ Coniuratio, coniuratio! ”.<br/>
14 Praecepit autem Ioiada pontifex centurionibus, qui erant
super exercitum, dicens: “ Educite illam extra saepta templi! Qui autem
sequetur eam, interficiatur foris gladio! ”. Dixerat enim sacerdos: “ Non
occidetis eam in domo Domini! ”.<br/>
15 Et imposuerunt ei manus; cumque intrasset portam Equorum
domus regis, interfecerunt eam ibi.<br/>
16
Pepigit autem Ioiada foedus inter se universumque populum et regem, ut esset
populus Domini.<br/>
17 Itaque ingressus est omnis populus domum Baal et
destruxerunt eam et altaria ac simulacra illius confregerunt; Matthan quoque
sacerdotem Baal interfecerunt ante aras.<br/>
18 Constituit autem Ioiada praepositos in domo Domini sub
manibus sacerdotum et Levitarum, quos distribuit David in domo Domini, ut
offerrent holocausta Domino, sicut scriptum est in lege Moysi, in gaudio et
canticis iuxta dispositionem David.<br/>
19 Constituit quoque
ianitores in portis domus Domini, ut non ingrederetur eam immundus in omni re.<br/>
20 Assumpsitque centuriones et fortissimos viros ac principes
populi et omne vulgus terrae, et fecerunt descendere regem de domo Domini et
introire per medium portae Superioris in domum regis et collocaverunt eum in
solio regali.<br/>
21
Laetatusque est omnis populus terrae, et urbs quievit; porro Athalia interfecta
est gladio.<b></b></p>, <p><b>
</b></p>][<p></p>, <p><b>2</b><b>4</b><br/>
1 Septem annorum erat Ioas, cum regnare coepisset, et
quadraginta annis regnavit in Ierusalem. Nomen matris eius Sebia de Bersabee.<br/>
2 Fecitque, quod bonum est coram Domino, cunctis diebus
Ioiadae sacerdotis.<br/>
3 Accepit autem ei Ioiada uxores duas, e quibus genuit filios
et filias.<br/>
4 Post quae placuit Ioas, ut instauraret domum Domini.<br/>
5 Congregavitque sacerdotes et Levitas et dixit eis: “ Egredimini ad
civitates Iudae et colligite de universo Israel pecuniam ad sartatecta templi
Dei vestri per singulos annos. Festinatoque
hoc facite ”. Porro Levitae non festinarunt.<br/>
6 Vocavitque rex Ioiadam principem et dixit ei: “ Quare non
tibi fuit curae, ut cogeres Levitas inferre de Iuda et de Ierusalem pecuniam,
quae constituta est a Moyse servo Domini, ut inferret eam omnis congregatio
Israel in tabernaculum testimonii?<br/>
7 Athalia enim impiissima et filii eius dissipaverunt domum
Dei et de universis, quae sanctificata fuerant templo Domini, dedicaverunt
Baalim ”.<br/>
8 Praecepit ergo rex, et fecerunt arcam posueruntque eam iuxta
portam domus Domini forinsecus.<br/>
9 Et praedicatum est in Iuda et Ierusalem, ut deferrent
singuli pretium Domino, quod constituit Moyses servus Dei super Israel in
deserto.<br/>
10
Laetatique sunt cuncti principes et omnis populus et ingressi contulerunt in
arcam atque miserunt ita, ut impleretur.<br/>
11 Cumque tempus esset, ut deferrent arcam ad magistratus
regis per manus Levitarum, et viderent multam esse pecuniam, ingrediebatur
scriba regis et quem primus sacerdos constituerat, effundebantque pecuniam,
quae erat in arca; porro arcam reportabant ad locum suum. Sicque faciebant per
singula tempora, et congregata est infinita pecunia,<br/>
12 quam dederunt rex et Ioiada his, qui praeerant operibus
domus Domini. At illi conducebant ex ea caesores lapidum et artifices operum
singulorum, ut instaurarent domum Domini, fabros quoque ferri et aeris, ut
domus Dei fulciretur.<br/>
13 Egeruntque operarii, et obducebatur cicatrix operi per
manus eorum, ac suscitaverunt domum Domini in statum pristinum et firme eam
stare fecerunt.<br/>
14 Cumque haec complessent, detulerunt coram rege et Ioiada
reliquam partem pecuniae, de qua facta sunt vasa templi in ministerium et ad
holocausta, phialae quoque et cetera vasa aurea et argentea. Et offerebantur holocausta in domo Domini iugiter
cunctis diebus Ioiadae.<br/>
15 Senuit autem Ioiada plenus dierum et mortuus est cum centum
triginta esset annorum.<br/>
16 Sepelieruntque eum in civitate David cum regibus, eo quod
fecisset bonum in Israel cum Deo et cum domo eius.<br/>
17 Postquam autem obiit Ioiada, ingressi sunt principes Iudae
et adoraverunt regem, qui delinitus obsequiis eorum acquievit eis.<br/>
18 Et dereliquerunt templum Domini, Dei patrum suorum,
servieruntque palis et sculptilibus, et facta est ira contra Iudam et Ierusalem
propter hoc peccatum.<br/>
19 Mittebatque eis prophetas, ut reverterentur ad Dominum,
quos protestantes illi audire nolebant.<br/>
20 Spiritus itaque Dei induit Zachariam filium Ioiadae
sacerdotis; et stetit in conspectu populi et dixit eis: “ Haec dicit Deus:
Quare transgredimini praecepta Domini, quod vobis non proderit? Quia dereliquistis
Dominum, ipse dereliquit vos ”.<br/>
21 Qui coniuraverunt adversus eum et lapidaverunt eum iuxta
regis imperium in atrio domus Domini.<br/>
22 Et non est recordatus Ioas rex misericordiae, quam fecerat
Ioiada pater illius secum, sed interfecit filium eius. Qui cum moreretur, ait: “ Videat Dominus et requirat! ”.<br/>
23 Cumque evolutus esset annus, ascendit contra eum exercitus
Syriae venitque in Iudam et Ierusalem et exterminaverunt cunctos principes
populi atque universam praedam miserunt regi Damascum.<br/>
24 Et certe, cum permodicus venisset numerus Syrorum, tradidit
Dominus manibus eorum exercitum magnum valde, eo quod reliquissent Dominum,
Deum patrum suorum; in Ioas quoque ignominiosa exercuere iudicia.<br/>
25 Et abeuntes dimiserunt eum in languoribus magnis.
Coniuraverunt autem contra eum servi sui in ultionem sanguinis filii Ioiadae sacerdotis
et occiderunt eum in lectulo suo, et mortuus est. Sepelieruntque eum in
civitate David, sed non in sepulcris regum.<br/>
26 Insidiati vero sunt ei Zabad filius Semath Ammanitidis et
Iozabad filius Semarith Moabitidis.<br/>
27 Porro de filiis eius, de summa tributi, quod impositum
fuerat sub eo, et de instauratione domus Dei scriptum est in commentariis libri
regum. Regnavitque Amasias filius
eius pro eo.<b></b></p>, <p><b>
</b></p>][<p></p>, <p><b>3</b><b>5</b><br/>
1 Fecit autem Iosias in Ierusalem Pascha Domino, quod
immolatum est quarta decima die mensis primi.<br/>
2
Et constituit sacerdotes in officiis suis confortavitque eos, ut ministrarent
in domo Domini.<br/>
3 Levitis quoque, qui erudiebant omnem Israel et consecrati
erant Domino, locutus est: “ Ponite arcam sanctam in templum, quod aedificavit Salomon
filius David rex Israel; nequaquam eam ultra umeris portabitis. Nunc ministrate Domino Deo vestro et populo eius
Israel.<br/>
4 Et praeparate vos per familias vestras in divisionibus
singulis, sicut scripsit David rex Israel, et descripsit Salomon filius eius;<br/>
5 et ministrate in sanctuario partibus familiarum fratrum
vestrorum, filiorum populi, singulis pars familiae Levitarum.<br/>
6
Mactate ergo Pascha et sanctificamini et praeparate vos pro fratribus vestris,
ut faciatis iuxta verbum, quod locu tus est Dominus in manu Moysi ”.<br/>
7 Dedit praeterea Iosias omni populo, qui ibi inventus fuerat
pro Pascha, agnos et haedos de gregibus triginta milia, boumque tria milia;
haec de regis universa substantia.<br/>
8 Duces quoque eius sponte obtulerunt, tam populo quam
sacerdotibus et Levitis; porro Helcias et Zacharias et Iahiel principes domus
Domini dederunt sacerdotibus ad faciendum Pascha pecora commixtim duo milia
sescenta et boves trecentos.<br/>
9 Chonenias autem, Semeias etiam et Nathanael fratres eius
necnon Hasabias et Iehiel et Iozabad principes Levitarum dederunt ceteris
Levitis ad celebrandum Pascha quinque milia pecorum et boves quingentos.<br/>
10 Praeparatumque est ministerium, et steterunt sacerdotes in
loco suo, Levitae quoque in turmis iuxta regis imperium.<br/>
11 Et mactatum est Pascha; asperseruntque sacerdotes manu sua
sanguinem, et Levitae detraxerunt pelles holocaustorum<br/>
12 et separaverunt holocaustum, ut darent partibus familiarum
populi, et offerretur Domino, sicut scriptum est in libro Moysi. De bobus
quoque fecere similiter.<br/>
13 Et assaverunt Pascha super ignem, iuxta quod lege
praeceptum est; pacificas vero hostias coxerunt in lebetis et caccabis et ollis
et festinato distribuerunt universae plebi.<br/>
14 Sibi autem et sacerdotibus postea paraverunt; nam in
oblatione holocaustorum et adipum usque ad noctem sacerdotes fuerant occupati,
unde Levitae et sibi et sacerdotibus filiis Aaron paraverunt novissimis.<br/>
15 Porro cantores filii Asaph stabant in loco suo, iuxta
praeceptum David et Asaph et Heman et Idithun prophetarum regis; ianitores vero
per portas singulas observabant, ita ut ne puncto quidem discederent a
ministerio, quia fratres eorum Levitae paraverunt eis cibos.<br/>
16 Omnis igitur cultus Domini rite praeparatus est in die
illa, ut facerent Pascha et offerrent holocausta super altare Domini, iuxta
praeceptum regis Iosiae.<br/>
17 Feceruntque filii Israel, qui reperti fuerant ibi, Pascha
in tempore illo et sollemnitatem Azymorum septem diebus.<br/>
18 Non fuit simile huic in Israel a diebus Samuelis prophetae,
sed nec quisquam de cunctis regibus Israel fecit Pascha sicut Iosias cum
sacerdotibus et Levitis et omni Iuda et Israel, qui repertus fuerat, et
habitantibus in Ierusalem.<br/>
19 Octavo decimo
anno regni Iosiae hoc Pascha celebratum est.<br/>
20 Postquam instauraverat Iosias templum, ascendit Nechao rex
Aegypti ad pugnandum in Charchamis iuxta Euphraten. Et processit in occursum eius
Iosias.<br/>
21 At ille, missis ad eum nuntiis, ait: “ Quid mihi et tibi
est, rex Iudae? Non adversum te
hodie venio, sed contra aliam pugno domum, ad quam me Deus festinato ire
praecepit. Desine
adversum Deum facere, qui mecum est, ne interficiat te ”.<br/>
22 Noluit Iosias reverti, sed audacter praeparavit contra eum
bellum nec acquievit sermonibus Nechao ex ore Dei; verum perrexit, ut dimicaret
in campo Mageddo.<br/>
23 Ibique vulneratus a sagittariis dixit pueris suis: “ Educite me de proelio, quia oppido vulneratus sum ”.<br/>
24 Qui transtulerunt eum de curru in alterum currum eius et
asportaverunt in Ierusalem. Mortuusque est et sepultus in sepulcris patrum
suorum; et universus Iuda et Ierusalem luxerunt eum.<br/>
25 Ieremias fecit planctum super Iosiam; et omnes cantores
atque cantrices usque in praesentem diem lamentationes super Iosia replicant,
et quasi lex obtinuit in Israel; ecce scriptum fertur in Lamentationibus.<br/>
26 Reliqua autem gestorum Iosiae et misericordiae eius, quae
lege praecepta sunt Domini,<br/>
27 gesta quoque illius prima et novissima scripta sunt in
libro regum Israel et Iudae.<b></b></p>, <p><b>
</b></p>][<p></p>, <p><b>3</b><b>6</b><br/>
1 Tulit ergo populus terrae Ioachaz filium Iosiae et con
stituit regem pro patre suo in Ierusalem.<br/>
2 Viginti trium annorum erat Ioachaz, cum regnare coepisset,
et tribus mensibus regnavit in Ierusalem.<br/>
3 Amovit autem eum rex Aegypti, cum venisset Ierusalem, et
condemnavit terram centum talentis argenti et talento auri.<br/>
4 Constituitque regem pro eo Eliachim fratrem eius super Iudam
et Ierusalem et vertit nomen eius Ioachim. Ipsum vero Ioachaz tulit secum et
adduxit in Aegyptum.<br/>
5 Viginti quinque annorum erat Ioachim, cum regnare coepisset,
et undecim annis regnavit in Ierusalem; fecitque malum coram Domino Deo suo.<br/>
6 Contra hunc ascendit Nabuchodonosor rex Chaldaeorum et
vinctum catenis duxit in Babylonem,<br/>
7 ad quam et ex vasis Domini transtulit et posuit ea in templo
suo.<br/>
8 Reliqua autem gestorum Ioachim et abominationum eius, quas
operatus est, et quae inventa sunt contra eum, continentur in libro regum
Israel et Iudae. Regnavitque autem Ioachin filius eius pro eo.<br/>
9 Decem et octo annorum erat Ioachin, cum regnare coepisset,
et tribus mensibus ac decem diebus regnavit in Ierusalem; fecitque malum in
conspectu Domini.<br/>
10 Cumque anni circulus volveretur, misit Nabuchodonosor rex,
qui adduxerunt eum in Babylonem, asportatis simul pretiosissimis vasis domus
Domini; regem vero constituit Sedeciam fratrem eius super Iudam et Ierusalem.<br/>
11 Viginti et unius anni erat Sedecias, cum regnare coepisset,
et undecim annis regnavit in Ierusalem.<br/>
12 Fecitque malum in
oculis Domini Dei sui nec humiliavit se coram Ieremia propheta loquente ad se
ex ore Domini.<br/>
13 Contra regem quoque Nabuchodonosor rebellavit, qui
adiuraverat eum per Deum, et induravit cervicem suam et cor, ut non
reverteretur ad Dominum, Deum Israel.<br/>
14 Sed et universi principes sacerdotum et populus
multiplicaverunt praevaricationes suas iuxta universas abominationes gentium et
polluerunt domum Domini, quam sanctificaverat in Ierusalem.<br/>
15 Mittebat autem Dominus, Deus patrum suorum, ad illos per
manum nuntiorum suorum de nocte consurgens et cotidie commonens, eo quod
parceret populo et habitaculo suo.<br/>
16 At illi subsannabant nuntios Dei et parvipendebant sermones
eius illudebantque prophetis, donec ascenderet furor Domini in populum eius, et
esset nulla curatio.<br/>
17 Adduxit enim super eos regem Chaldaeorum et interfecit
iuvenes eorum gladio in domo sanctuarii sui; non est misertus adulescentis et
virginis et senis nec decrepiti quidem, sed omnes tradidit in manibus eius.<br/>
18 Universaque vasa domus Dei tam maiora quam minora et
thesauros templi et regis et principum transtulit in Babylonem.<br/>
19 Incenderunt hostes domum Dei destruxeruntque murum
Ierusalem, universa palatia combusserunt et, quidquid pretiosum fuerat,
demoliti sunt.<br/>
20 Si quis evaserat gladium, ductus in Babylonem servivit regi
et filiis eius, donec imperaret rex Persarum,<br/>
21 ut compleretur sermo Domini ex ore Ieremiae: donec terra
acciperet sabbata sua, cunctis diebus devastationis egit sabbatum, usque dum
complerentur septuaginta anni.<br/>
22 Anno autem primo Cyri regis Persarum ad explendum sermonem
Domini, quem locutus fuerat per os Ieremiae, suscitavit Dominus spiritum Cyri
regis Persarum, qui iussit praedicari in universo regno suo etiam per
scripturam dicens:<br/>
23 “ Haec dicit Cyrus rex Persarum: Omnia regna terrae dedit
mihi Dominus, Deus caeli, et ipse praecepit mihi, ut aedificarem ei domum in
Ierusalem, quae est in Iudaea. Quis ex vobis est de omni populo eius? Sit Dominus Deus
suus cum eo, et ascendat ”.</p>, <p align="center" style="text-align:center"><b>
</b></p>]</div>
    </text>